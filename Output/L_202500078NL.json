{
  "url": "http://www.w3.org/1999/xhtml\"><!--",
  "content": "L_202500078NL.000101.fmx.xml Publicatieblad van de Europese Unie NL L-serie 2025/78 15.1.2025 UITVOERINGSVERORDENING (EU) 2025/78 VAN DE COMMISSIE van 15 januari 2025 tot instelling van een voorlopig antidumpingrecht op meerlagige houten vloerbedekking van oorsprong uit de Volksrepubliek China DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) , en met name artikel 7, Na raadpleging van de lidstaten, Overwegende hetgeen volgt: 1. PROCEDURE 1.1. Opening (1) Op 16 mei 2024 heeft de Europese Commissie (“de Commissie”) op grond van artikel 5 van Verordening (EU) 2016/1036 van het Europees Parlement en de Raad (“de basisverordening”) een antidumpingonderzoek geopend met betrekking tot de invoer van meerlagige houten vloerbedekking (multilayered wood flooring, “MWF”) van oorsprong uit de Volksrepubliek China (“het betrokken land”, “de VRC” of “China”). Zij heeft daartoe een bericht van opening gepubliceerd in het Publicatieblad van de Europese Unie ( 2 ) (“het bericht van inleiding”). (2) De Commissie heeft het onderzoek geopend naar aanleiding van een klacht die op 4 april 2024 werd ingediend door de European Parquet Federation (“de klager”). De klacht werd ingediend namens de bedrijfstak van de Unie voor MWF in de zin van artikel 5, lid 4, van de basisverordening. Het bij de klacht gevoegde bewijsmateriaal over dumping en de aanmerkelijke schade als gevolg daarvan werd voldoende geacht om een onderzoek te openen. 1.2. Registratie (3) De Commissie heeft de invoer van het betrokken product bij Uitvoeringsverordening (EU) 2024/2733 van 24 oktober 2024 ( 3 ) (“de registratieverordening”) aan registratie onderworpen. 1.3. Belanghebbenden (4) In het bericht van opening heeft de Commissie belanghebbenden uitgenodigd contact met haar op te nemen om aan het onderzoek mee te werken. Daarnaast heeft zij specifiek de klager, andere haar bekende producenten in de Unie, de haar bekende producenten-exporteurs en de autoriteiten in het betrokken land, de haar bekende importeurs, gebruikers en handelaren van de opening van het onderzoek in kennis gesteld en hen uitgenodigd aan dat onderzoek mee te werken. (5) De belanghebbenden zijn in de gelegenheid gesteld om opmerkingen over de inleiding van het onderzoek te maken en een hoorzitting met de Commissie en/of de raadadviseur-auditeur in handelsprocedures aan te vragen. 1.4. Samenstelling van de steekproef (6) In het bericht van opening deelde de Commissie mee dat zij mogelijk een steekproef van de belanghebbenden zou samenstellen in overeenstemming met artikel 17 van de basisverordening. 1.4.1. Steekproef van producenten in de Unie (7) In het bericht van opening kondigde de Commissie aan dat zij een voorlopige steekproef van producenten in de Unie had samengesteld. De Commissie heeft de steekproef samengesteld op basis van de productie en de verkochte hoeveelheden in het kader van het onderzoek van de representativiteit voorafgaand aan de opening. Deze steekproef bestond uit drie producenten in de Unie. De in de steekproef opgenomen producenten in de Unie vertegenwoordigden meer dan 20 % van de geschatte totale productie in de Unie en meer dan 20 % van de geschatte totale verkoop in de Unie van het soortgelijke product. De steekproef werd representatief geacht voor de bedrijfstak van de Unie. De Commissie heeft de belanghebbenden uitgenodigd om opmerkingen over de voorlopige steekproef in te dienen. Zij heeft geen opmerkingen ontvangen, en de steekproef is derhalve bevestigd. 1.4.2. Steekproef van importeurs (8) Om te kunnen beslissen of een steekproef noodzakelijk was en, zo ja, deze samen te stellen, heeft de Commissie niet-verbonden importeurs verzocht de in het bericht van inleiding gevraagde informatie te verstrekken. (9) Twee niet-verbonden importeurs (Lamett Europe N.V. en Svartes s.r.o) hebben de gevraagde informatie geleverd en hebben ermee ingestemd om in de steekproef te worden opgenomen. Gezien het geringe aantal reacties heeft de Commissie besloten dat een steekproef niet noodzakelijk was. De Commissie heeft de twee hierboven aangegeven ondernemingen verzocht om de vragenlijst voor importeurs in te vullen. Uiteindelijk heeft alleen Lamett Europe N.V. de vragenlijst beantwoord, zoals toegelicht in overweging 17. 1.4.3. Steekproef van producenten-exporteurs in de VRC (10) Om vast te stellen of een steekproef noodzakelijk is en, zo ja, om deze samen te stellen, heeft de Commissie alle producenten-exporteurs in de VRC verzocht de in het bericht van inleiding vermelde informatie te verstrekken. Bovendien heeft de Commissie de vertegenwoordiging van de Volksrepubliek China bij de Europese Unie gevraagd eventuele andere producenten-exporteurs die in deelname aan het onderzoek geïnteresseerd konden zijn, op te sporen en/of contact met hen op te nemen. (11) 78 producenten-exporteurs uit het betrokken land hebben de verlangde informatie verstrekt en ermee ingestemd in de steekproef te worden opgenomen. Overeenkomstig artikel 17, lid 1, van de basisverordening heeft de Commissie een steekproef van vijf producenten uit twee groepen samengesteld op basis van het grootste representatieve uitvoervolume naar de Unie dat binnen de beschikbare tijd redelijkerwijs kon worden onderzocht. Overeenkomstig artikel 17, lid 2, van de basisverordening zijn alle bekende betrokken producenten-exporteurs en de autoriteiten van het betrokken land geraadpleegd over de samenstelling van de steekproef. Na de raadpleging werden opmerkingen over de samenstelling van die steekproef ontvangen van één groep producenten-exporteurs. De groep voerde aan dat de voorgestelde steekproef onvoldoende representatief was in de zin van artikel 17, lid 1, van de basisverordening, aangezien zij slechts een beperkt deel van de door alle medewerkende producenten-exporteurs uitgevoerde hoeveelheid vertegenwoordigde. De Commissie beoordeelde het argument en besloot het aantal voor de steekproef geselecteerde ondernemingen uit te breiden door hieraan de op twee na grootste groep producenten-exporteurs met vijf producenten toe te voegen. De herziene steekproef vertegenwoordigde 40 % van het volume en 27 % van de geschatte totale uitvoer van het betrokken product naar de Europese Unie tijdens het onderzoektijdvak, zoals gerapporteerd door alle medewerkende producenten-exporteurs. De Commissie heeft geen verdere opmerkingen over de voorgestelde steekproef ontvangen. (12) Bovendien heeft de Commissie de door de medewerkende exporteurs verstrekte informatie in de loop van het onderzoek gecontroleerd, op basis van de openbaar beschikbare bronnen, om de status van de ondernemingen als producent van het betrokken product te bevestigen. Waar nodig verzocht de Commissie om aanvullende documenten, zoals bedrijfsvergunning en statuten. Eén partij heeft geen band met het onderzoek aangetoond en werd daarom als niet-meewerkend beschouwd. 1.4.4. Individueel onderzoek (13) 19 producenten-exporteurs in de VRC hebben op grond van artikel 17, lid 3, van de basisverordening om een individueel onderzoek verzocht. Geen van hen heeft de vragenlijst echter beantwoord binnen de door de Commissie vastgestelde termijn. Bijgevolg concludeert de Commissie voorlopig dat in dit geval geen individueel onderzoek zal worden toegestaan. 1.5. Antwoorden op de vragenlijst en controlebezoeken (14) De Commissie heeft de overheid van de Volksrepubliek China (“de Chinese overheid”) een vragenlijst toegezonden betreffende het bestaan van verstoringen van betekenis in de zin van artikel 2, lid 6 bis, punt b), van de basisverordening in de VRC. (15) Bovendien heeft de klager in de klacht voldoende voorlopig bewijsmateriaal verstrekt voor verstoringen van de grondstoffenmarkt in de VRC wat het betrokken product betreft. Derhalve had het onderzoek, zoals aangekondigd in het bericht van opening, betrekking op deze verstoringen van de grondstoffenmarkt om te bepalen of artikel 7, leden 2 bis en 2 ter, van de basisverordening moesten worden toegepast op de VRC. Daarom heeft de Commissie de Chinese overheid in dit verband aanvullende vragenlijsten gestuurd. (16) Van de Chinese overheid werden geen antwoorden op de vragenlijst ontvangen. Bijgevolg heeft de Commissie de Chinese overheid meegedeeld dat zij voornemens was artikel 18 van de basisverordening toe te passen en gebruik te maken van de beschikbare gegevens met betrekking tot het bestaan van verstoringen van betekenis in de VRC in de zin van artikel 2, lid 6 bis, punt b), van de basisverordening. Van de Chinese overheid zijn geen verdere opmerkingen ontvangen. (17) De vragenlijsten voor producenten in de Unie, niet-verbonden importeurs, gebruikers en producenten-exporteurs zijn op de dag van de inleiding online ( 4 ) ter beschikking gesteld. De Commissie heeft antwoorden op de vragenlijst ontvangen van de drie in de steekproef opgenomen producenten in de Unie, één niet-verbonden importeur (Lamett Europe N.V.) en drie groepen producenten-exporteurs (Jinfa Group, Forest Group en Fusong Group). (18) De Commissie heeft alle gegevens die zij voor de voorlopige vaststelling van dumping, de schade als gevolg hiervan en het belang van de Unie nodig achtte, verzameld en gecontroleerd. Op grond van artikel 16 van de basisverordening zijn bij de volgende ondernemingen controlebezoeken ter plaatse verricht: producenten in de Unie: — Barlinek Inwestycje Sp. z o.o., Barlinek, Polen, en verbonden ondernemingen (Barlinek S.A., Barlinek Deutschland GmbH, Barlinek Romania S.A.); — UAB Bauwerk Group Lietuva, Vilnius, Litouwen, en verbonden ondernemingen (Bauwerk Parkett Deutschland GmbH, Boen Parkett Deutschland GmbH); — Weitzer Produktions GmbH, Weiz, Oostenrijk, en de verbonden onderneming Weitzer Parkett Vertriebs GmbH; importeur: — Lamett Europe N.V, Deerlijk, België producenten/exporteurs en verbonden ondernemingen in de VRC (a) Jinfa Group: — Hunchun Xingjia Wooden Flooring Inc., Changchun, provincie Jilin, VRC; — Hunchun Xingye Wood, Hunchun, provincie Jilin, VRC; — Changchun Delin Wooden Floors Inc., Changchun, provincie Jilin, VRC; — Changchun Xingjia International Trade Centre, Changchun, provincie Jilin, VRC; (b) Forest Group: — JiLin Newco Wood Industries Co., Ltd., Changchun, provincie Jilin, VRC; — Jilin Forest Industry Jinqiao Flooring Group Co., Ltd., Changchun, provincie Jilin, VRC; — Jilin Forest Industry New Jinqiao Songlin Flooring Co., Ltd. Songjianghe, provincie Jilin, VRC ( 5 ) ; (c) Fusong Group: — Fusong Jinlong Wooden Group Co., Ltd, Songjianghe, provincie Jilin, VRC; — Fusong Jinqiu Wooden Product Co., Ltd, Songjianghe, provincie Jilin, VRC; — Fusong Qianqiu Wooden Product Co., Ltd, Songjianghe, provincie Jilin, VRC; — Fusong Diwang Wooden Product Co., Ltd, Songjianghe, provincie Jilin, VRC; — Dalian Qianqiu Wooden Product Co., Ltd, Dalian, provincie Liaoning VRC. 1.6. Onderzoektijdvak en beoordelingsperiode (19) Het onderzoek naar de dumping en de schade had betrekking op de periode van 1 januari 2023 tot en met 31 december 2023 (“het onderzoektijdvak”). Het onderzoek van de ontwikkelingen die relevant zijn voor de schadebeoordeling had betrekking op de periode van 1 januari 2020 tot het einde van het onderzoektijdvak (“de beoordelingsperiode”). 1.7. Opmerkingen over de opening van het onderzoek (20) De Commissie heeft opmerkingen over de opening van het onderzoek ontvangen van: — Lamett Europe NV, Svartes sro, Labeco BV (Lalegno), Whiteriver (WRG) Ltd, BGP Group srl, Woodco Soc Coop, Avalin Group FZE, Soboplac, Gamma Trading Srl en Importer A. Deze ondernemingen zijn voor dit onderzoek gezamenlijk bekend als de Alliance of Union MWF Importers (“AUMI”); — de China National Forest Products Industry Association (“CNFPIA”); — de European Parquet Federation (“FEP”). (21) De AUMI en de CNFPIA voerden aan dat de klacht was gebaseerd op invoerhoeveelheden in vierkante meter van Eurostat, die door de klager waren gecorrigeerd. De AUMI en de CNFPIA voerden verder aan dat de klager noch de noodzaak van de correctie had toegelicht, noch de correctiemethode openbaar had gemaakt. De AUMI en de CNFPIA merkten op dat het gebruik van de door de klager voorgestelde gecorrigeerde invoerhoeveelheden in de betrokken periode tot een toename van meer dan 20 % van de uit China ingevoerde hoeveelheden leidde. De AUMI en de CNFPIA voegden daaraan toe dat het gebruik van de invoerhoeveelheden zoals gerapporteerd door Eurostat, dat wil zeggen zonder enige correctie, zou leiden tot een daling met 3 % van de ingevoerde hoeveelheden uit China in de betrokken periode. Voorts gaven de AUMI en de CNFPIA aan dat de gecorrigeerde invoerhoeveelheden andere economische indicatoren vertekenden, zoals de Chinese invoerprijzen, het verbruik en het marktaandeel. (22) In dit verband gaf de FEP aan dat, hoewel het oppervlaktedichtheidsbereik van MWF tussen de 7 en 9,5 kg per vierkante meter (“m 2 ”) lag, verschillende Eurostat-vermeldingen buiten dit bereik van de oppervlaktedichtheid vielen. De FEP legde uit dat marktdeelnemers de nettomassa (ton of kilogram) aan de douaneautoriteiten moeten melden, maar niet noodzakelijkerwijs de aanvullende eenheid (m 2 ). Daarom heeft de FEP de vermeldingen buiten het bereik aangepast door de opgegeven nettomassa ervan te delen door de gemiddelde dichtheid van het bovengenoemde bereik. De FEP heeft ook het desbetreffende deel van de niet-vertrouwelijke versie van de klacht bijgewerkt om de correctiemethode te illustreren. (23) De Commissie heeft de kwestie ook tijdens het onderzoek geanalyseerd en deze in punt 4.4 behandeld. (24) De AUMI voerde aan dat de klacht geen cijfers bevatte voor vijf van de vijftien schade-indicatoren, met name het rendement van investeringen, factoren die van invloed zijn op de prijzen in de Unie, feitelijke en potentiële negatieve effecten op de kasstroom, de lonen en de groei. (25) De Commissie merkte op dat het niet verplicht was de bovengenoemde indicatoren op te nemen in het stadium van de klacht. De Commissie heeft deze indicatoren tijdens het onderzoek onderzocht en opgenomen in punt 4. Het argument werd derhalve afgewezen. (26) De AUMI en de CNFPIA voerden aan dat de klacht geen betrouwbare informatie bevatte ter ondersteuning van het argument dat de bedrijfstak van de Unie aanmerkelijke schade leed. Wat de macro-indicatoren betreft, voerden de AUMI en de CNFPIA aan dat de productievolumes, de bezettingsgraad, de verkoop en de werkgelegenheid in de Unie van 2020 tot 2022 stabiel waren en pas in het onderzoektijdvak verslechterden als gevolg van de daling van de vraag in de Unie. Bovendien gaven de AUMI en de CNFPIA aan dat de producenten in de Unie tijdens het onderzoektijdvak in de klacht hun marktaandeel hadden vergroot en hun prijzen hadden verhoogd, waaruit blijkt dat de producenten in de Unie economisch gezien in een solide positie verkeerden. Wat micro-indicatoren betreft, verklaarden de AUMI en de CNFPIA dat de gegevens over productie, verkoop en werkgelegenheid voor de klagers alleen tijdens het onderzoektijdvak verslechterden. Voorts voerden de AUMI en de CNFPIA aan dat de producenten in de Unie hun investeringen in de door de klacht bestreken periode met 56 % hadden verhoogd, hetgeen bewijst dat zij financieel robuust waren. De AUMI en de CNFPIA gaven aan dat de Chinese producenten-exporteurs zich tijdens het onderzoektijdvak beter lijken te hebben aangepast aan de dalende vraag in de Unie: terwijl de invoer uit de VRC was gedaald, namen de voorraden van de producenten in de Unie toe. Wat de financiële prestaties betreft, merkten de AUMI en de CNFPIA op dat de producenten in de Unie tussen 2020 en 2022 zowel de verkoop als de winstgevendheid lijken te hebben verbeterd, ondanks de toename van de Chinese invoer in die periode. Tot slot voerde de AUMI ook aan dat de invoer uit de VRC in de door de klacht bestreken periode met 21 % toenam, terwijl ten minste één producent in de Unie de prijs van niet-verbonden importeurs onderbood en nog steeds winst maakte. (27) Ter inleiding herinnerde de Commissie eraan dat de voorlopige vaststelling van aanmerkelijke schade onder meer een onderzoek van de in artikel 5, lid 2, punt d), van de basisverordening genoemde relevante factoren vereist. Artikel 5, lid 2, van de basisverordening bepaalt immers dat de klacht gegevens moet bevatten omtrent veranderingen in het volume van de beweerde invoer met dumping, de weerslag van deze invoer op de prijzen van het soortgelijke product op de markt van de Unie en de daaruit voortvloeiende weerslag daarvan op de bedrijfstak van de Unie, zoals blijkt uit relevante (niet noodzakelijk alle) factoren en indicatoren met betrekking tot de situatie van de bedrijfstak van de Unie, waaronder die welke zijn genoemd in artikel 3, leden 3 en 5, van de basisverordening. Artikel 3, lid 5, van de basisverordening bepaalt bovendien dat de lijst niet uitputtend is en dat geen van deze factoren noodzakelijkerwijs doorslaggevend is. Bijgevolg hoeven niet alle factoren een verslechtering te vertonen om voorlopig aanmerkelijke schade te kunnen vaststellen. Verder impliceert het bestaan van andere factoren die gevolgen kunnen hebben voor de situatie van de bedrijfstak van de Unie niet noodzakelijk dat de gevolgen van de invoer met dumping voor die bedrijfstak niet aanmerkelijk zijn. (28) Uit de door de Commissie verrichte specifieke schadeanalyse van de klacht bleek dat er voldoende aanwijzingen waren voor een grotere penetratie van de markt van de Unie (zowel in absolute als in relatieve termen) door de invoer uit China tegen prijzen die de eigen prijzen van de bedrijfstak van de Unie onderbieden en zorgen voor prijsbederf. Dit lijkt aanmerkelijke schade te hebben toegebracht aan de situatie van de bedrijfstak van de Unie, bijvoorbeeld door een daling van de productie, de verkoop en het marktaandeel, een verslechtering van de financiële resultaten of het peil van de door de bedrijfstak van de Unie aangerekende prijzen. Wat de argumenten inzake specifieke macro-indicatoren, micro-indicatoren en prijsonderbieding betreft, heeft de Commissie in punt 4 de gedetailleerde beoordeling van de aanmerkelijke schade tijdens de beoordelingsperiode verstrekt. Het argument werd derhalve afgewezen. 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (29) Het onderzoek heeft betrekking op geassembleerde panelen voor vloerbedekking, bestaande uit meerdere lagen, van hout, momenteel ingedeeld onder GN-code 4418 75 00  (“het onderzochte product”). Panelen van bamboe of met ten minste een toplaag (slijtlaag) van bamboe, alsmede mozaïekpanelen zijn uitgesloten. (30) MWF is een op basis van hout vervaardigd product dat bestaat uit verschillende lagen fineerhout die aan elkaar zijn gelijmd of met elkaar zijn verbonden. MWF wordt voornamelijk gebruikt voor vloerbedekking binnenshuis. 2.2. Betrokken product (31) Bij het betrokken product gaat het om het onderzochte product van oorsprong uit de VRC (“het betrokken product”). 2.3. Soortgelijk product (32) Uit het onderzoek is gebleken dat de volgende producten dezelfde fysische, chemische en technische basiseigenschappen hebben en voor dezelfde basisdoeleinden worden gebruikt: — het betrokken product bij uitvoer naar de Unie; — het onderzochte product dat in de VRC wordt vervaardigd en aldaar op de binnenlandse markt wordt verkocht, en — het onderzochte product dat in de Unie door de bedrijfstak van de Unie wordt vervaardigd en aldaar wordt verkocht. (33) De Commissie heeft in dit stadium beslist dat die producten derhalve soortgelijke producten zijn in de zin van artikel 1, lid 4, van de basisverordening. 3. DUMPING 3.1. Procedure voor de vaststelling van de normale waarde overeenkomstig artikel 2, lid 6 bis, van de basisverordening (34) Aangezien er bij de opening van het onderzoek voldoende bewijsmateriaal beschikbaar was dat wees op het bestaan van verstoringen van betekenis in de zin van artikel 2, lid 6 bis, punt b), van de basisverordening met betrekking tot de VRC, achtte de Commissie het passend om met betrekking tot de producenten-exporteurs uit dit land het onderzoek te openen uit hoofde van artikel 2, lid 6 bis, van de basisverordening. (35) Om de benodigde gegevens voor de mogelijke toepassing van artikel 2, lid 6 bis, van de basisverordening te verzamelen, heeft de Commissie bijgevolg in het bericht van opening alle producenten-exporteurs in de VRC verzocht informatie over de basisproducten voor de productie van MWF te verstrekken. 73 producenten-exporteurs hebben de betreffende informatie verstrekt. (36) Om de informatie te verkrijgen die zij voor haar onderzoek met betrekking tot de vermeende verstoringen van betekenis nodig achtte, heeft de Commissie de Chinese overheid een vragenlijst toegezonden. Bovendien heeft de Commissie in punt 5.3.2 van het bericht van inleiding alle belanghebbenden uitgenodigd om binnen 37 dagen na de datum van bekendmaking van dat bericht in het Publicatieblad van de Europese Unie hun standpunt kenbaar te maken, informatie in te dienen en ondersteunend bewijsmateriaal te verstrekken ten aanzien van de toepassing van artikel 2, lid 6 bis, van de basisverordening. De Chinese overheid reageerde niet binnen de daarvoor gestelde termijn op de vragenlijst, en diende evenmin opmerkingen in over de toepassing van artikel 2, lid 6 bis, van de basisverordening. Vervolgens heeft de Commissie de Chinese overheid ervan in kennis gesteld dat zij overeenkomstig artikel 18 van de basisverordening de beschikbare gegevens zou gebruiken om de aanwezigheid van verstoringen van betekenis in de VRC vast te stellen. (37) In punt 5.3.2 van het bericht van opening heeft de Commissie ook vermeld dat zij, gezien het beschikbare bewijsmateriaal, op grond van artikel 2, lid 6 bis, punt a), van de basisverordening voorlopig Turkije had geselecteerd als passend representatief land voor de vaststelling van de normale waarde aan de hand van niet-verstoorde prijzen of benchmarks. De Commissie merkte verder op dat zij andere mogelijk passende representatieve landen zou onderzoeken overeenkomstig de criteria als bedoeld in artikel 2, lid 6 bis, punt a), eerste streepje, van de basisverordening. (38) Op 23 augustus 2024 heeft de Commissie de belanghebbenden door middel van een mededeling (“de mededeling”) op de hoogte gebracht van de relevante bronnen die zij voornemens was te gebruiken om de normale waarde vast te stellen. In die mededeling verstrekte de Commissie een lijst van alle productiefactoren, zoals grondstoffen, arbeid en energie, die bij de productie van MWF een rol spelen. Daarnaast identificeerde de Commissie op basis van de criteria voor de keuze van een geschikt representatief land op grond van artikel 2, lid 6 bis, punt a), van de basisverordening en de beschikbaarheid van relevante financiële informatie drie mogelijke representatieve landen, namelijk Turkije, Indonesië en Maleisië. Op basis van de informatie waarover de Commissie destijds beschikte, was zij van mening dat Turkije een geschikt representatief land kon zijn. De Commissie ontving twee opmerkingen over de mededeling van twee groepen producenten-exporteurs, namelijk de Jinfa Group en de Fusong Jinlong Group. De European Parquet Federation (klager) diende ook opmerkingen in. In punt 3.2 wordt in detail op de opmerkingen ingegaan. (39) Na de ontvangen opmerkingen en informatie te hebben geanalyseerd, kwam de Commissie tot de conclusie dat Turkije een geschikt representatief land was waarvan de niet-verstoorde prijzen en kosten zouden worden gebruikt voor de vaststelling van de normale waarde. 3.2. Normale waarde (40) Artikel 2, lid 1, van de basisverordening bepaalt, voor zover hier van belang, het volgende: “De normale waarde is normaal gebaseerd op de prijzen die door onafhankelijke afnemers in het land van uitvoer in het kader van normale handelstransacties worden betaald of dienen te worden betaald”. (41) Artikel 2, lid 6 bis, punt a), van de basisverordening bepaalt evenwel: “Wanneer […] wordt vastgesteld dat het wegens het bestaan van verstoringen van betekenis in de zin van punt b) in het land van uitvoer niet passend is gebruik te maken van de binnenlandse prijzen en kosten in dat land, wordt de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen”, en deze normale waarde “omvat een niet-verstoord en redelijk bedrag voor administratiekosten, verkoopkosten en algemene kosten en voor winst” (voor “administratiekosten, verkoopkosten en algemene kosten” wordt hierna de afkorting “VAA-kosten” gebruikt). (42) Zoals hieronder nader wordt toegelicht, heeft de Commissie in dit onderzoek geconcludeerd dat het op basis van het beschikbare bewijsmateriaal en gezien het gebrek aan medewerking van de Chinese overheid en de producenten-exporteurs, juist was artikel 2, lid 6 bis, van de basisverordening toe te passen. 3.2.1. Bestaan van verstoringen van betekenis (43) In artikel 2, lid 6 bis, punt b), van de basisverordening worden verstoringen van betekenis gedefinieerd als “verstoringen die zich voordoen wanneer de gerapporteerde prijzen en kosten, waaronder de kosten van grondstoffen en energie, niet door de vrije marktwerking tot stand komen, doordat zij door aanzienlijk overheidsingrijpen worden beïnvloed. Bij de beoordeling van de aanwezigheid van verstoringen van betekenis, wordt onder meer acht geslagen op de mogelijke gevolgen van een of meer van de volgende factoren: — het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze autoriteiten zeggenschap hebben, waarop deze beleidstoezicht uitoefenen of waarvoor deze beleidsadvies geven; — overheidsaanwezigheid in bedrijven, waardoor inmenging van de overheid in de prijzen of kosten mogelijk wordt; — discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden; — het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving; — verstoringen van loonkosten; — toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat.” (44) Aangezien de lijst in artikel 2, lid 6 bis, punt b), van de basisverordening niet-cumulatief is, hoeven niet alle factoren aanwezig te zijn om een verstoring van betekenis te kunnen vaststellen. Bovendien kunnen dezelfde feitelijke omstandigheden worden gebruikt om de aanwezigheid van een of meer factoren van de lijst aan te tonen. (45) Alle conclusies ten aanzien van verstoringen van betekenis in de zin van artikel 2, lid 6 bis, punt a), van de basisverordening moeten echter worden getrokken op basis van al het voorhanden zijnde bewijsmateriaal. In de algehele beoordeling betreffende de aanwezigheid van verstoringen kan ook rekening worden gehouden met de algemene context en situatie in het land van uitvoer, in het bijzonder wanneer de overheid op grond van fundamentele elementen van de economische en bestuursstructuur van het land van uitvoer over ruime bevoegdheden beschikt om zodanig in te grijpen in de economie dat prijzen en kosten niet het gevolg zijn van vrije marktwerking. (46) Artikel 2, lid 6 bis, punt c), van de basisverordening bepaalt het volgende: “Wanneer de Commissie beschikt over gegronde aanwijzingen die duiden op de mogelijke aanwezigheid van verstoringen van betekenis zoals bedoeld onder b), in een bepaald land of een bepaalde sector in dat land, en waar passend voor de doeltreffende toepassing van deze verordening, stelt zij een rapport op waarin de marktomstandigheden, zoals bedoeld onder b), in dat land of die sector worden beschreven; zij maakt dat rapport openbaar en actualiseert het geregeld”. (47) Overeenkomstig deze bepaling heeft de Commissie een landrapport opgesteld met betrekking tot de VRC (“het rapport”) ( 6 ) , waaruit blijkt dat er sprake was van aanzienlijk overheidsingrijpen op veel niveaus van de economie, waaronder specifieke verstoringen met betrekking tot veel belangrijke productiefactoren (zoals grond, energie, kapitaal, grondstoffen en arbeid) evenals met betrekking tot specifieke sectoren, waaronder de sector houtproducten. De belanghebbenden werden uitgenodigd om het bewijsmateriaal dat zich ten tijde van de opening van het onderzoek in het onderzoeksdossier bevond, te weerleggen, aan te vullen of daarover opmerkingen te maken. Het rapport is bij de opening van het onderzoek in het onderzoeksdossier opgenomen. (48) De klager stelt dat de prijzen of kosten van het onderzochte product, waaronder de kosten van grondstoffen, energie en arbeid, niet door vrije marktwerking tot stand zijn gekomen omdat zij worden beïnvloed door aanzienlijk overheidsingrijpen in de zin van artikel 2, lid 6 bis, punt b), van de basisverordening, en dat het, als gevolg hiervan, niet passend is de binnenlandse prijzen en kosten te gebruiken voor de vaststelling van de normale waarde. (49) Ter ondersteuning van dit standpunt verwees de klager naar het bewijsmateriaal in het rapport en naar bevindingen in eerdere onderzoeken van de Commissie en de autoriteiten van de VS. (50) De klager wees met name op de eerdere bevindingen van de Commissie dat het Chinese economische stelsel gebaseerd is op de doctrine van de socialistische markteconomie, op de leidende rol van de Communistische Partij van China (“CCP” of “de partij”) en op het interventionistische economische beleid van de staat. (51) Bovendien wees de klager erop dat de MWF-sector deel uitmaakt van de Chinese sectoren bosbouw en houtproducten en herinnerde hij hierbij aan de volgende elementen die duiden op het bestaan van verstoringen van betekenis. (52) Ten eerste wordt de MWF-sector voor een groot deel bediend door ondernemingen die in handen zijn van de staat, waarover de staat zeggenschap heeft, waarop deze beleidstoezicht uitoefent of waarvoor deze beleidsadvies geeft: — zoals vastgesteld in de zaak betreffende multiplex van okouméhout ( 7 ) , speelde de CCP een prominente rol in de activiteiten en besluitvormingsprocessen van Chinese ondernemingen, met inbegrip van de particuliere ondernemingen. — dit is ook duidelijk op het niveau van de China National Forest Product Industry Association (“CNFPIA”). Volgens artikel 4 van de statuten van de CNFPIA aanvaardt de organisatie “de zakelijke richtsnoeren, het toezicht en het beheer van […] de Staatsdienst voor bosbouw en grasland en het Ministerie van Burgerzaken” ( 8 ) . — Bovendien is een van de grootste groepen in de bosbouwsector in China de staatsonderneming Jilin Forest Industry Group Co., Ltd. (“Jilin Group”). De Jilin Group is een toonaangevende Chinese producent van houten vloerproducten en bezit een permanent bosbestand van 172 000 000 kubieke meter (de groep heeft alleenzeggenschap over acht nationale bosparken in China) ( 9 ) . (53) Ten tweede stelt de aanwezigheid van de staat in ondernemingen die MWF produceren, de overheid in staat zich te mengen in prijzen en/of kosten: — op grond van het vennootschapsrecht van de VRC moet elke onderneming met ten minste drie CCP-leden een CCP-organisatie opzetten, zoals uiteengezet in de statuten van de CCP ( 10 ) , en moet de onderneming de nodige voorwaarden scheppen voor de activiteiten van de partijorganisatie. Deze regels gelden ook voor de Chinese MWF-sector. Zo werd Zhejiang Yuhua Wood Industry, een van de belangrijkste bedrijven voor houtproducten en houten vloerbedekking in China ( 11 ) , opgericht door een lid van de Politieke Raadgevende Conferentie van het Chinese Volk op provinciaal niveau. — de allesbepalende staatsaanwezigheid in de MWF-waardeketen is verder bewijs van het vermogen van de Chinese overheid om zich te mengen in de prijzen en kosten in die bedrijfstak, niet in de laatste plaats gezien haar aanwezigheid op en ingrijpen in de Chinese financiële markten en met betrekking tot de levering van grondstoffen ( 12 ) . (54) Ten derde hanteert de Chinese overheid discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden: — regels inzake overheidsopdrachten worden regelmatig gebruikt om andere beleidsdoelstellingen dan economische efficiëntie na te streven ( 13 ) . Evenzo wordt de doorlichting van investeringen, evenals diverse prikkels, beperkingen en verboden met betrekking tot investeringen, door de autoriteiten gebruikt als instrument ter ondersteuning van de doelstellingen van het industriebeleid, zoals de handhaving van de zeggenschap van de staat over belangrijke sectoren of de versterking van de binnenlandse industrie ( 14 ) . Houten vloerproducten hebben een prominente plaats in het 14e vijfjarenplan van de VRC voor de ontwikkeling van de bosbouw- en graslandsector (2021-2025) (“14e vijfjarenplan voor de bosbouw”). Zoals de Commissie in de zaak betreffende multiplex van okouméhout heeft opgemerkt en op basis van de oorspronkelijke Chinese versie van het document, zijn in het 14e vijfjarenplan voor de bosbouw specifieke productiedoelstellingen voor deze markten vastgesteld: “[b] ij 2025 [...] zal de productie van vloerbedekking op ongeveer 800 miljoen vierkante meter worden gestabiliseerd en zal de productiewaarde van houten meubelen meer dan 800 miljard RMB bedragen” ( 15 ) . — De Chinese bosbouw- en graslandsector valt ook onder het Guiding Opinion of the Forestry and Grassland Administration on Promoting High-Quality Development of the Forestry and Grassland Industry (“Forestry Guiding Opinion”) ( 16 ) van 2019, waarin parameters zijn vastgelegd voor de geplande ontwikkeling van de sector: “in 2025 zal [...] de ondersteuningscapaciteit van bossen en gras aanzienlijk worden vergroot, [...] en het volume van de in- en uitvoer van bosbouwproducten zal 240 miljard USD bedragen” ( 17 ) . (55) Ten vierde is de chemische sector, net als andere sectoren van de Chinese economie, onderhevig aan de verstoringen die voortvloeien uit de discriminerende toepassing of ontoereikende handhaving van de faillissements-, vennootschaps- en eigendomswetgeving: — de Commissie heeft in de zaak betreffende stoffen van glasvezels vastgesteld dat er sprake was van verstoringen als gevolg van de discriminerende toepassing van de desbetreffende wetgeving, met name wat betreft insolventie en de toewijzing van grondgebruiksrechten ( 18 ) . — in de zaak betreffende multiplex van okouméhout merkte de Commissie op dat de tekortkomingen van het systeem van eigendomsrechten van de VRC met name evident zijn met betrekking tot de eigendom van grond en grondgebruiksrechten in het land ( 19 ) . — aangezien het bosbeheer van China onder de jurisdictie van de NFGA valt, houdt de Chinese bosbouwautoriteit bovendien toezicht op de goedkeuring van alle houtverwerkingsactiviteiten in het land ( 20 ) . (56) Ten vijfde zijn ook de loonkosten in de MWF-sector verstoord: — de Commissie stelde eerder vast dat een systeem van marktgebaseerde lonen zich in de VRC niet ten volle kan ontwikkelen, omdat werknemers en werkgevers worden belemmerd in hun recht op collectieve organisatie. In de VRC is slechts één vakbond actief, maar deze is niet onafhankelijk van de staat ( 21 ) . — bovendien wordt de mobiliteit van werknemers in de VRC beperkt door het systeem van registratie van huishoudens. Dit leidt er doorgaans toe dat werknemers die niet als lokale ingezetene zijn geregistreerd, zich in een kwetsbare werkgelegenheidssituatie bevinden en een lager loon ontvangen dan de houders van de ingezetenenregistratie ( 22 ) . (57) Ten zesde hebben producenten in de MWF-sector toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat. — De Chinese banken en andere onderdelen van het Chinese financiële stelsel, zoals aandelen-, obligatie- en private-equitymarkten, zijn institutioneel en operationeel opgezet op een wijze die niet gericht is op het maximaliseren van de efficiënte werking van de financiële markten, maar op het waarborgen van zeggenschap en het toestaan van ingrijpen door de staat en de CCP ( 23 ) . Banken blijven verbonden met de staat, niet alleen via eigendom, maar ook via persoonlijke betrekkingen. Met name de hoogste leidinggevenden van grote financiële instellingen in staatsbezit worden uiteindelijk benoemd door de CCP ( 24 ) . — de financiële instellingen in China werken volgens regels op grond waarvan geldmiddelen naar sectoren worden geleid die volgens de overheid moeten worden aangemoedigd of anderszins als belangrijk zijn aangemerkt ( 25 ) . Deze situatie leidt ertoe dat er gemakkelijker leningen worden verstrekt aan staatsondernemingen, grote particuliere bedrijven met goede connecties en bedrijven in belangrijke industriële sectoren, wat betekent dat de beschikbaarheid en de kosten van kapitaal niet voor alle spelers op de markt gelijk zijn ( 26 ) . (58) Concluderend voerde de klager aan dat in de MWF-sector sprake is van verstoringen van betekenis in de zin van artikel 2, lid 6 bis, van de basisverordening. (59) De Commissie heeft onderzocht of het wegens het bestaan van verstoringen van betekenis in de zin van artikel 2, lid 6 bis, punt b), van de basisverordening al dan niet passend was gebruik te maken van de binnenlandse prijzen en kosten in de VRC. De Commissie heeft dit gedaan op basis van het bewijsmateriaal dat in het dossier voorhanden was. (60) Bij deze analyse is niet alleen gekeken naar het aanzienlijke overheidsingrijpen in de economie van de VRC in het algemeen, maar ook naar de specifieke marktsituatie in de sector met inbegrip van het betrokken product. De Commissie heeft deze bewijselementen verder aangevuld met haar eigen onderzoek naar de verschillende criteria die relevant zijn om het bestaan van verstoringen van betekenis in de VRC te bevestigen. 3.2.1.1.   Verstoringen van betekenis die de binnenlandse prijzen en kosten in de VRC beïnvloeden (61) Het Chinese economische stelsel is gebaseerd op het concept van een “socialistische markteconomie”. Dat concept is vastgelegd in de Chinese grondwet en bepaalt het economische bestuur van de VRC. Het kernbeginsel is “socialistische publieke eigendom van de productiemiddelen, namelijk eigendom van het gehele volk en collectieve eigendom van de werkende bevolking” ( 27 ) . (62) De staatseconomie wordt als de “leidende kracht van de nationale economie” beschouwd en de staat heeft de opdracht om “de consolidatie en groei ervan te waarborgen” ( 28 ) . Derhalve maakt de wijze waarop de Chinese economie is ingericht, niet alleen aanzienlijk overheidsingrijpen in de economie mogelijk, maar dergelijk ingrijpen is ook uitdrukkelijk voorgeschreven. Het idee dat staatseigendom voorrang heeft boven particuliere eigendom, doet zich in het gehele rechtsstelsel gevoelen en wordt in alle centrale onderdelen van wetgeving als algemeen beginsel benadrukt. (63) De Chinese eigendomswetgeving vormt een voorbeeld bij uitstek hiervan: zij verwijst naar de eerste fase van het socialisme en geeft de staat de opdracht het fundamentele economische stelsel in stand te houden waarin de publieke eigendom een overheersende rol speelt. Andere vormen van eigendom worden getolereerd, waarbij de wet toelaat dat zij zich naast de staatseigendom ontwikkelen ( 29 ) . (64) Daarnaast wordt naar Chinees recht de socialistische markteconomie ontwikkeld onder leiding van de CCP. De structuren van de Chinese staat en van de CCP zijn op alle niveaus (juridisch, institutioneel, persoonlijk) met elkaar vervlochten en vormen een superstructuur waarin de rollen van de CCP en de staat niet van elkaar zijn te onderscheiden. (65) Na een wijziging van de Chinese grondwet in maart 2018 werd de leidende rol van de CCP nog verder versterkt, omdat die nu is bevestigd in de tekst van artikel 1 van de grondwet. (66) Achter de reeds bestaande eerste zin van de bepaling: “[h]et socialistische systeem is het fundamentele stelsel van de Volksrepubliek China”, is een nieuwe tweede zin ingevoegd, die luidt als volgt: “Het leiderschap van de Communistische Partij van China is het essentiële kenmerk van het socialisme met Chinese karakteristieken” ( 30 ) . Dit illustreert de onbetwiste en steeds toenemende zeggenschap van de CCP over het economische stelsel van de VRC. (67) Dit leiderschap en deze zeggenschap zijn inherent aan het Chinese systeem en gaan veel verder dan de gebruikelijke situatie in andere landen waar de regeringen algemene macro-economische zeggenschap uitoefenen binnen de grenzen van de vrije marktwerking. (68) De Chinese staat hanteert een interventionistisch economisch beleid om zijn doelen na te streven, die niet zozeer een afspiegeling zijn van de heersende economische omstandigheden op een vrije markt, maar veeleer voldoen aan de politieke agenda van de CCP ( 31 ) . De interventionistische economische instrumenten die door de Chinese autoriteiten worden ingezet zijn talrijk en omvatten onder meer het systeem van industriële planning, het financiële systeem en regelgevingsinstrumenten. (69) Ten eerste, wat de algemene administratieve controle betreft, wordt de Chinese economie gestuurd door middel van een complex systeem van industriële planning dat gevolgen heeft voor alle economische activiteiten in het land. Al deze plannen samen bestrijken een complete en complexe matrix van sectoren en transversale beleidsmaatregelen en zijn aanwezig op alle overheidsniveaus. (70) De plannen op provinciaal niveau zijn gedetailleerd, terwijl in nationale plannen bredere doelen worden gesteld. In de plannen worden tevens de middelen bepaald waarmee de desbetreffende bedrijfstakken/sectoren worden ondersteund, evenals de termijnen waarbinnen de doelstellingen moeten worden gehaald. Sommige plannen bevatten nog steeds expliciete productiedoelen. (71) In het kader van de plannen worden afzonderlijke industriële sectoren en/of projecten aangewezen als (positieve of negatieve) prioriteiten in overeenstemming met de prioriteiten van de overheid en worden er specifieke ontwikkelingsdoelstellingen aan toegekend (industriële modernisering, internationale expansie enz.). (72) De marktdeelnemers, zowel particuliere als staatsondernemingen, moeten hun bedrijfsactiviteiten daadwerkelijk aanpassen aan de door het planningssysteem opgelegde realiteit. Dit komt niet alleen vanwege het bindende karakter van de plannen, maar ook omdat de bevoegde Chinese autoriteiten op alle overheidsniveaus zich aan het systeem van plannen houden en hun bevoegdheden dienovereenkomstig gebruiken, waardoor de marktdeelnemers ertoe worden aangezet de in de plannen vastgestelde prioriteiten na te leven ( 32 ) . (73) Ten tweede wordt het financiële systeem van de VRC op het niveau van de toewijzing van financiële middelen gedomineerd door de handels- en beleidsbanken in staatseigendom. Die banken moeten hun kredietbeleid ontwikkelen en uitvoeren in overeenstemming met de doelstellingen van het industriebeleid van de overheid in plaats van zich in de eerste plaats te buigen over de economische merites van een bepaald project ( 33 ) . (74) Hetzelfde geldt voor de andere onderdelen van het Chinese financiële systeem, zoals de aandelenmarkten, obligatiemarkten, private-equitymarkten enz. Ook deze onderdelen van de financiële sector zijn institutioneel en operationeel opgezet op een manier die er niet op gericht is de efficiënte werking van de financiële markten te maximaliseren, maar de zeggenschap te waarborgen en ingrijpen door de staat en de CCP mogelijk te maken ( 34 ) . (75) Ten derde, wat het regelgevingsklimaat betreft, grijpt de staat op een aantal manieren in de economie in. Regels omtrent overheidsopdrachten worden bijvoorbeeld regelmatig gebruikt om andere beleidsdoelstellingen dan economische doelmatigheid na te streven, waardoor het beginsel van marktwerking op dit gebied wordt ondermijnd. In de toepasselijke wetgeving is uitdrukkelijk bepaald dat overheidsopdrachten worden geplaatst om de verwezenlijking van in het overheidsbeleid vastgestelde doelstellingen te bevorderen. De aard van deze doelstellingen wordt echter niet omschreven, waardoor de besluitvormende organen over een ruime beoordelingsmarge beschikken ( 35 ) . (76) Ook op het gebied van investeringen behoudt de Chinese overheid aanzienlijke zeggenschap over en invloed op de bestemming en de omvang van zowel staats- als particuliere investeringen. Het doorlichten van investeringen evenals diverse prikkels, beperkingen en verboden met betrekking tot investeringen worden door de autoriteiten gebruikt als een belangrijk instrument ter ondersteuning van de doelstellingen van het industriebeleid, zoals de handhaving van de zeggenschap van de staat over belangrijke sectoren of de versterking van de binnenlandse industrie ( 36 ) . (77) Kortom, het Chinese economische model is gebaseerd op bepaalde fundamentele axioma’s die voorzien in grootschalig overheidsingrijpen en dit aanmoedigen. Dergelijk aanzienlijk overheidsingrijpen staat haaks op de vrije marktwerking en leidt tot een verstoring van de doeltreffende toewijzing van middelen volgens de marktbeginselen ( 37 ) . 3.2.1.2.   Verstoringen van betekenis overeenkomstig artikel 2, lid 6 bis, punt b), eerste streepje, van de basisverordening: het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze autoriteiten zeggenschap hebben, waarop deze beleidstoezicht uitoefenen of waarvoor deze beleidsadvies geven; (78) In de VRC vormen ondernemingen die in handen zijn van de staat, waarover de staat zeggenschap heeft en/of waarop de staat beleidstoezicht uitoefent of waarvoor deze beleidsadvies geeft, een essentieel onderdeel van de economie. (79) De sector van het betrokken product wordt voornamelijk bediend door particuliere ondernemingen, zoals Nature Home ( 38 ) , Power Dekor ( 39 ) of Der ( 40 ) , maar tot op zekere hoogte ook door staatsondernemingen zoals de Jilin Group ( 41 ) . (80) Interventies van de CCP in de operationele besluitvorming zijn echter de norm geworden, niet alleen in staatsondernemingen, maar ook in particuliere ondernemingen ( 42 ) , waarbij de CCP een leidende rol opeist ten aanzien van vrijwel elk aspect van de economie van het land. De invloed van de staat door middel van CCP-structuren binnen ondernemingen leidt er feitelijk toe dat marktdeelnemers onder zeggenschap en beleidstoezicht van de overheid staan, gezien de mate waarin de staats- en partijstructuren in de VRC met elkaar zijn verweven. (81) Bovendien is de MWF-sector onderworpen aan verschillende beleidsmaatregelen van de overheid, aangezien de houtverwerkende sector zowel in de Catalogus van richtsnoeren voor de aanpassing van de industriële structuur van 2019 ( 43 ) als in de bijgewerkte versie van 2024 ( 44 ) als bevorderde bedrijfstak is opgenomen. Evenzo zijn in het 14e vijfjarenplan voor de bosbouw de volgende doelstellingen vastgesteld: “de ontwikkeling, toepassing en bevordering van nieuwe milieuvriendelijke kleefstoffen aanmoedigen en geleidelijk het aandeel van houtverwerkingsproducten met weinig of geen formaldehyde verhogen; en traditionele voordelige industrieën zoals houten vloerbedekking consolideren en verbeteren. Uiterlijk in 2025 zal de productie van vloerbedekking op ongeveer 800 miljoen vierkante meter worden gestabiliseerd” ( 45 ) . (82) Zeggenschap en beleidstoezicht van de overheid kunnen ook worden waargenomen op het niveau van de betrokken brancheorganisaties ( 46 ) . Bijvoorbeeld, overeenkomstig artikel 3 van de statuten van de CNFPIA aanvaardt de organisatie “de professionele richtsnoeren, het toezicht en het beheer door de entiteiten die belast zijn met registratie en beheer, door entiteiten die belast zijn met partijopbouw en door de relevante administratieve afdelingen die belast zijn met het beheer van de industrie” ( 47 ) . (83) Nature Home, Der en Jilin Forest Industry Jinqiao Flooring Group, een dochteronderneming van de staatsonderneming Jilin Group, zijn lid van de CFPIA ( 48 ) . (84) Evenzo stelt de China Timber and Wood Products Distribution Association (“CTWPDA”) in artikel 3 van haar statuten ook dat de organisatie “de zakelijke begeleiding, het toezicht en het beheer aanvaardt door de entiteiten die verantwoordelijk zijn voor registratie en beheer, door de entiteiten die verantwoordelijk zijn voor partijopbouw, alsook door de desbetreffende administratieve afdelingen die verantwoordelijk zijn voor het beheer van de industrie ( 49 ) ”; zij presenteert zich daarnaast als een “vereniging die onderworpen is aan het bestuur van het ministerie van Burgerzaken en het toezicht en de begeleiding van de Commissie voor toezicht en beheer van activa van de Staatsraad [...] ( 50 ) ”. (85) Power Dekor is lid van de CTWPDA en de voorzitter van zijn raad van bestuur fungeert ook als vicevoorzitter in de raad van bestuur van de vereniging ( 51 ) . (86) Hieruit blijkt dat zelfs particuliere producenten in de sector van het betrokken product niet onder marktvoorwaarden kunnen opereren. Zowel staats- als particuliere ondernemingen in de sector staan immers onder beleidstoezicht en krijgen beleidsadvies. 3.2.1.3.   Verstoringen van betekenis overeenkomstig artikel 2, lid 6 bis, punt b), tweede streepje, van de basisverordening: overheidsaanwezigheid in bedrijven, waardoor inmenging van de overheid in de prijzen of kosten mogelijk wordt (87) De Chinese overheid kan zich door middel van overheidsaanwezigheid in ondernemingen mengen in prijzen en kosten. CCP-cellen in ondernemingen die al dan niet in staatseigendom zijn, vormen immers een belangrijk kanaal waarlangs de staat zich in zakelijke beslissingen kan mengen. (88) Volgens het Chinese vennootschapsrecht moet in elke onderneming een CCP-organisatie in het leven worden geroepen (met ten minste drie CCP-leden zoals bepaald in de statuten van de CCP ( 52 ) ) en moet de onderneming de nodige voorwaarden scheppen voor de activiteiten van de partijorganisatie. (89) Deze eis lijkt in het verleden niet altijd te zijn gevolgd of strikt te zijn gehandhaafd. In elk geval sinds 2016 echter heeft de CCP haar aanspraken op zeggenschap bij zakelijke beslissingen in ondernemingen nadrukkelijk als politiek beginsel doen gelden ( 53 ) , onder meer door druk uit te oefenen op particuliere ondernemingen om “vaderlandslievendheid” voorop te stellen en zich naar de partijlijn te voegen ( 54 ) . (90) Reeds in 2018 werd bericht dat in 73 % van de circa 2,57 miljoen ondernemingen in particuliere eigendom partijcellen aanwezig waren en dat er toenemende druk was om de CCP-organisaties het laatste woord te laten hebben bij de zakelijke besluitvorming in de betrokken ondernemingen ( 55 ) . Deze voorschriften zijn van algemene toepassing in de gehele Chinese economie, in alle sectoren, ook op producenten van het betrokken product en de leveranciers van de grondstoffen ervan. (91) Daarnaast werd op 15 september 2020 een document bekendgemaakt met als titel “Richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren” (“de richtsnoeren”) ( 56 ) , waarin de rol van de partijcomité’s in particuliere ondernemingen verder werd uitgebreid. (92) In afdeling II.4 van de richtsnoeren staat het volgende: “Wij moeten de algemene capaciteit van de Partij om sturing te geven aan activiteiten van het Eenheidsfront in de particuliere sector vergroten en de werkzaamheden op dit gebied op doeltreffende wijze opvoeren”; en in afdeling III.6 staat: “[w]ij moeten de aanwezigheid van de Partij in particuliere ondernemingen verder opvoeren en de partijcellen in staat stellen hun rol als bastion doeltreffend te vervullen en de partijleden in staat stellen hun rol als voorhoede en pioniers te spelen”. De richtsnoeren benadrukken zo de rol van de CCP in ondernemingen en andere entiteiten van de particuliere sector en trachten deze te versterken ( 57 ) . (93) In het kader van het onderhavige onderzoek is bevestigd dat overlappingen tussen managementfuncties en het CCP-lidmaatschap/CCP-functies ook in de MWF-sector voorkomen. Een lid van de raad van bestuur van Der is bijvoorbeeld ook partijsecretaris van de meerderheidsaandeelhouder van de onderneming ( 58 ) . Bovendien is de voorzitter van de raad van bestuur van de Jilin Forestry Jinqiao Flooring Group ook secretaris van het partijcomité van de groep ( 59 ) . (94) Daarnaast volgt Power Dekor “de richtsnoeren van het gedachtegoed van Xi Jinping over het socialisme met Chinese kenmerken voor het nieuwe tijdperk, en bestudeert, publiceert en implementeert het de geest van het twintigste Nationale Congres van de CCP grondig, die de groep sterke politieke, ideologische en organisatorische garanties biedt om haar bedrijfsdoelstellingen en -taken te voltooien en hoogwaardige ontwikkeling tot stand te brengen ( 60 ) ”. (95) Verder hebben de aanwezigheid en het ingrijpen van de staat op de financiële markten en bij de levering van grondstoffen en basisproducten een extra verstorend effect op de markt ( 61 ) . De aanwezigheid van de staat in ondernemingen, in de MWF-bedrijfstak en andere sectoren (zoals de financiële sector en de sector voor basisproducten) maakt het de Chinese overheid dus mogelijk zich in de prijzen en kosten te mengen. 3.2.1.4.   Verstoringen van betekenis overeenkomstig artikel 2, lid 6 bis, punt b), derde streepje van de basisverordening: discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden (96) De richting die de Chinese economie opgaat, wordt in grote mate bepaald door een uitgebreid planningssysteem waarin prioriteiten en doelen worden gesteld waarop de centrale, provinciale en lokale overheid zich moeten concentreren. Op alle overheidsniveaus bestaan plannen die vrijwel alle economische sectoren bestrijken. De bij de planningsinstrumenten bepaalde doelstellingen zijn van bindende aard en de autoriteiten op elk bestuurlijk niveau houden toezicht op de uitvoering van de plannen door het desbetreffende lagere overheidsniveau. (97) Over de gehele linie leidt het planningssysteem in de VRC ertoe dat er middelen worden toegewezen aan sectoren die door de overheid als strategisch of anderszins politiek belangrijk zijn bestempeld, in plaats van dat de toewijzing plaatsvindt in overeenstemming met de marktkrachten ( 62 ) . (98) De Chinese autoriteiten hebben een aantal beleidsmaatregelen vastgesteld die de werking van de MWF-sector sturen. (99) Zo bevat het advies van de bosbouwrichtsnoeren ook de volgende bepaling: “Uiterlijk in 2025 zullen het systeem en het mechanisme voor een rationeel gebruik van bos- en graslandbestanden in principe tot stand zijn gebracht, zal de ondersteunende capaciteit van de bos- en graslandbestanden aanzienlijk zijn verbeterd, zal het productievolume van bos- en grasproducten van hoge kwaliteit aanzienlijk zijn toegenomen en zal de handel in bosproducten verder zijn gegroeid, waarbij wordt gestreefd naar een verhoging van de productiewaarde van de bosbouw op nationaal niveau met 50 % ten opzichte van de huidige situatie. [...] Uiterlijk in 2035 [...] zal de omvang van de bos- en graslandsector verder zijn uitgebreid, zal de industriële structuur verder zijn geoptimaliseerd, zullen de productkwaliteit en het dienstverleningsniveau aanzienlijk zijn verbeterd en zal het toezicht op het gebruik van hulpbronnen efficiënter zijn, zodat de sector steeds beter in staat is nationale strategieën te dienen”. (100) Voorts heeft het 14e vijfjarenplan van de autonome provincie Guangxi voor economische en sociale ontwikkeling en de perspectieven voor 2035 ( 63 ) op provinciaal niveau tot doel “voordelige industrieketens aan te vullen, te versterken en uit te breiden”, onder meer door “de transformatie en modernisering van traditionele industrieën zoals [...] houtverwerking te bevorderen”. Wat de houtverwerkende industrie betreft wordt daarnaast “de nadruk gelegd op de ontwikkeling van papierproductie [en] platen op houtbasis [...]” en op “het opbouwen van een volledige industriële keten van gefabriceerde platen, meubilair en woninginrichting”. (101) Ook op lokaal niveau heeft het district Shuyang (provincie Jiangsu) in januari 2024 een advies aangenomen over de hoogwaardige ontwikkeling van de houtverwerkende industrie en de meubelindustrie ( 64 ) , met als doel “uiterlijk eind 2026 één tot twee beursgenoteerde ondernemingen en één tot twee ondernemingsgroepen met een productiewaarde van meer dan 5 miljard RMB te promoten en de totale kwaliteit van de industrie voortdurend te verbeteren [...] [en] de industriële keten te verbeteren en het aandeel eindproducten, zoals hoogwaardige vloerbedekking, meubilair en decoratief materiaal, te vergroten”. (102) In de provincie Jiangsu werd in het kader van het onderzoek bovendien het bestaan bevestigd van preferentiële beleidsmaatregelen van de overheid en staatsbanken ten aanzien van individuele MWF-producenten, zoals in het geval van Der, dat in 2020 “een strategische samenwerkingsovereenkomst ondertekende met het gemeentelijk bureau voor industrie en informatietechnologie van Suzhou, de Industrial and Commercial Bank of China (bijkantoor Suzhou) en de Bank of China (bijkantoor Suzhou) ( 65 ) ”. Deze overeenkomst werd ondertekend onder toezicht van CCP-leden van het partijcomité van de gemeente Suzhou en heeft tot doel “de ontwikkeling van [de] particuliere onderneming te ondersteunen en gezamenlijk de transformatie en modernisering van [de] onderneming te bevorderen”. (103) Met deze en andere middelen stuurt en controleert de Chinese overheid derhalve vrijwel elk aspect van de ontwikkeling en werking van de sector, evenals de upstream-basisproducten. (104) Samengevat heeft de Chinese overheid maatregelen getroffen om marktdeelnemers ertoe te bewegen te voldoen aan de doelstellingen van het overheidsbeleid voor de sector. Dergelijke maatregelen belemmeren de vrije marktwerking. 3.2.1.5.   Verstoringen van betekenis overeenkomstig artikel 2, lid 6 bis, punt b), vierde streepje, van de basisverordening: het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving (105) Volgens de informatie in het dossier slaagt het Chinese systeem voor faillissementen er niet in zijn belangrijkste doelstellingen te verwezenlijken, zoals een billijke vereffening van vorderingen en schulden en de bescherming van de wettelijke rechten en belangen van crediteuren en debiteuren. Dit lijkt zijn oorsprong te hebben in het feit dat het Chinese faillissementsrecht, ook al berust het formeel op beginselen die gelijkenis vertonen met de beginselen van het overeenkomstige recht in andere landen dan de VRC, wordt gekenmerkt door structureel ontoereikende handhaving. (106) Het aantal faillissementen is nog altijd opvallend laag in verhouding tot de omvang van de economie van het land, niet in de laatste plaats doordat de insolventieprocedures lijden aan een aantal tekortkomingen die in de praktijk ontmoedigen om een faillissementsaanvraag in te dienen. Bovendien blijft de staat een vooraanstaande en actieve rol in de insolventieprocedures spelen, met vaak een directe invloed op de uitkomst ervan ( 66 ) . (107) Daarnaast zijn de tekortkomingen van het systeem van eigendomsrechten met name evident met betrekking tot de eigendom van grond en grondgebruiksrechten in China ( 67 ) . Alle grond is eigendom van de staat (collectieve landbouwgrond en stedelijke grond in staatseigendom), en de toewijzing ervan is volledig in handen van de staat. Er zijn wettelijke bepalingen waarmee wordt beoogd de rechten op het gebruik van grond op transparante wijze en tegen marktprijzen toe te wijzen, bijvoorbeeld door de invoering van biedprocedures. Het komt echter regelmatig voor dat deze bepalingen niet worden nageleefd, waarbij sommige kopers hun grond kosteloos of tegen een lagere prijs dan de marktprijs verkrijgen ( 68 ) . Bovendien streven de autoriteiten bij het toewijzen van grond vaak specifieke politieke doelen na, waaronder de uitvoering van de economische plannen ( 69 ) . (108) Net als in andere sectoren van de Chinese economie zijn de producenten van het betrokken product onderworpen aan de gewone regels van de Chinese faillissements-, vennootschaps- en eigendomswetgeving. Dit heeft tot gevolg dat deze ondernemingen tevens te maken hebben met verstoringen van bovenaf die het gevolg zijn van de discriminerende toepassing of ontoereikende handhaving van de faillissements- en eigendomswetgeving. Op basis van het beschikbare bewijsmateriaal lijken deze overwegingen ook volledig van toepassing te zijn op de bosbouw- en houtverwerkende sector, en derhalve op de MWF-sector. Uit het onderhavige onderzoek is niets naar voren gekomen dat deze bevindingen ter discussie stelt. (109) In het licht van het bovenstaande heeft de Commissie geconcludeerd dat er in de sector van het betrokken product sprake was van discriminerende toepassing of ontoereikende handhaving van de faillissements- en eigendomswetgeving. 3.2.1.6.   Verstoringen van betekenis overeenkomstig artikel 2, lid 6 bis, punt b), vijfde streepje, van de basisverordening: verstoringen van loonkosten (110) Een systeem van marktgebaseerde lonen kan zich in de VRC niet volledig ontwikkelen, omdat het recht op collectieve organisatie van werknemers en werkgevers wordt belemmerd. De VRC heeft een aantal fundamentele verdragen van de IAO, met name die inzake de vrijheid van vereniging en collectieve onderhandelingen, niet geratificeerd ( 70 ) . (111) Krachtens het nationale recht is slechts één vakbond actief. Deze organisatie is echter onvoldoende onafhankelijk van de overheidsinstanties en is slechts in beperkte mate bij collectieve onderhandelingen en de bescherming van de rechten van werknemers betrokken ( 71 ) . Bovendien wordt de mobiliteit van werknemers in de VRC beperkt door het systeem van registratie van huishoudens, dat de toegang tot het volledige scala aan socialezekerheids- en andere voorzieningen beperkt tot de lokale inwoners van een bepaald administratief gebied. (112) Dit leidt er doorgaans toe dat werknemers die niet als lokale ingezetene zijn geregistreerd, zich in een kwetsbare werkgelegenheidssituatie bevinden en een lager inkomen ontvangen dan de houders van de ingezetenenregistratie ( 72 ) . (113) Er is geen bewijsmateriaal ingediend waaruit blijkt dat de MWF-sector niet onderworpen zou zijn aan het beschreven Chinese arbeidsrechtstelsel. De sector staat derhalve bloot aan verstoringen van de loonkosten, zowel direct (bij het vervaardigen van het betrokken product of de belangrijkste grondstof voor de vervaardiging ervan) als indirect (bij het krijgen van toegang tot kapitaal of basisproducten van ondernemingen die in de VRC aan hetzelfde arbeidsrechtstelsel onderworpen zijn). 3.2.1.7.   Verstoringen van betekenis overeenkomstig artikel 2, lid 6 bis, punt b), zesde streepje, van de basisverordening: toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat (114) De toegang tot kapitaal voor ondernemingen in de VRC is onderhevig aan diverse verstoringen. (115) Ten eerste wordt het Chinese financiële stelsel gekenmerkt door de sterke positie van staatsbanken ( 73 ) , die bij het verschaffen van toegang tot financiering andere criteria dan de economische levensvatbaarheid van een project hanteren. Net als niet-financiële staatsondernemingen blijven de banken verbonden met de staat, niet alleen via de eigendomsrelatie, maar ook via persoonlijke betrekkingen (de hoogste bestuurders van de grote financiële instellingen in handen van de overheid worden in laatste instantie door de CCP benoemd) ( 74 ) , en voeren zij geregeld het beleid van de Chinese overheid uit. (116) Hiermee voldoen de banken aan een uitdrukkelijke wettelijke verplichting om te handelen in overeenstemming met de behoeften van de nationale economische en sociale ontwikkeling en overeenkomstig het industriebeleid van de staat ( 75 ) . Hoewel wordt erkend dat in diverse wettelijke bepalingen is vastgesteld dat het normale gedrag van banken en de prudentiële regels, zoals de noodzaak om de kredietwaardigheid van de kredietnemer te onderzoeken, moeten worden geëerbiedigd, wijst het overgrote deel van het bewijsmateriaal, waaronder de bevindingen van handelsbeschermingsonderzoeken, erop dat deze bepalingen bij de toepassing van de verschillende rechtsinstrumenten slechts een secundaire rol spelen. (117) Zo heeft de Chinese overheid verduidelijkt dat zelfs particuliere commerciële bankbeslissingen onder toezicht van de CCP moeten staan en in overeenstemming moeten blijven met het nationale beleid. Een van de drie overkoepelende doelstellingen van de staat met betrekking tot de governance van het bankwezen is nu het versterken van de leidende positie van de partij in de bank- en verzekeringssector, ook met betrekking tot operationele en managementkwesties ( 76 ) . Ook moet bij de criteria voor prestatie-evaluatie van commerciële banken nu in het bijzonder rekening worden gehouden met de wijze waarop entiteiten “de nationale ontwikkelingsdoelstellingen en de reële economie dienen”, en met name hoe zij “strategische en opkomende industrieën ten dienste staan” ( 77 ) . (118) Voorts zijn obligatie- en kredietratings dikwijls om verscheidene redenen verstoord, onder meer omdat de risicobeoordeling wordt beïnvloed door het strategische belang dat een bedrijf voor de Chinese overheid heeft, en door de kracht die uitgaat van een impliciete garantie van de overheid ( 78 ) . Daarbij komen nog aanvullende bestaande regels, die geldmiddelen naar sectoren leiden die volgens de overheid moeten worden gestimuleerd of anderszins als belangrijk zijn aangemerkt ( 79 ) . Dit leidt ertoe dat er gemakkelijker leningen worden verstrekt aan staatsondernemingen, grote particuliere bedrijven met goede connecties en bedrijven in belangrijke industriële sectoren, wat impliceert dat de beschikbaarheid en de kosten van kapitaal niet voor alle spelers op de markt gelijk zijn. (119) Ten tweede worden de kredietkosten kunstmatig laag gehouden om de groei van investeringen te stimuleren. Dit heeft geleid tot een buitensporige groei van kapitaalinvesteringen met een steeds lager rendement. Dit wordt geïllustreerd door de toename van de schulden van de ondernemingen in de overheidssector ondanks een scherpe daling van de winstgevendheid, waaruit blijkt dat de mechanismen in het bankwezen niet volgens normale commerciële beginselen reageren. (120) Ten derde zijn de prijssignalen, ondanks de liberalisering van de nominale rente in oktober 2015, nog steeds niet het resultaat van de vrije marktwerking, maar worden zij beïnvloed door verstoringen die door de overheid zijn veroorzaakt. Ten minste een derde van alle leningen werd eind 2018 nog steeds tegen of onder het benchmarktarief verstrekt ( 80 ) . De officiële media in China hebben onlangs gemeld dat de CCP heeft opgeroepen om “de marktrente voor leningen naar beneden bij te sturen” ( 81 ) . Een kunstmatig lage rentevoet leidt tot te lage prijzen en daarmee tot buitensporig gebruik van kapitaal. (121) De algehele kredietgroei in de VRC duidt erop dat de toewijzing van kapitaal minder doeltreffend plaatsvindt dan voorheen, zonder aanwijzingen voor kredietrestricties die in een niet-verstoorde marktomgeving te verwachten zouden zijn. Als gevolg hiervan is het aantal niet-renderende leningen snel gestegen. De Chinese overheid heeft er een aantal malen voor gekozen wanbetalingen te voorkomen, wat heeft geleid tot het ontstaan van “zombie”-ondernemingen, of de eigendom van de schuld over te dragen (bv. via fusies of schuldconversies), zonder dat daarbij noodzakelijkerwijs het totale schuldprobleem werd verholpen of de onderliggende oorzaken van dat probleem werden weggenomen. (122) In essentie wordt het stelsel voor ondernemingskredieten in de VRC, ondanks de stappen die zijn genomen om de markt te liberaliseren, beïnvloed door verstoringen van betekenis als gevolg van de voortdurende en alomtegenwoordige rol van de staat op de kapitaalmarkten. Daarom leidt het aanzienlijke overheidsingrijpen in het financiële stelsel ertoe dat de marktomstandigheden op alle niveaus sterk worden beïnvloed. (123) In het onderhavige onderzoek werd geen bewijsmateriaal overgelegd waaruit blijkt dat de sector van het betrokken product niet wordt beïnvloed door overheidsingrijpen in het financiële stelsel in de zin van artikel 2, lid 6 bis, punt b), zesde streepje, van de basisverordening. Daarom leidt het aanzienlijke overheidsingrijpen in het financiële stelsel ertoe dat de marktomstandigheden op alle niveaus sterk worden beïnvloed. 3.2.1.8.   Systemische aard van de beschreven verstoringen (124) De Commissie heeft opgemerkt dat de in het rapport beschreven verstoringen kenmerkend zijn voor de Chinese economie. Uit het beschikbare bewijs blijkt dat de feiten en kenmerken van het Chinese stelsel zoals hierboven en in deel I van het rapport beschreven, van toepassing zijn op het hele land en op alle sectoren van de economie. Hetzelfde geldt voor de beschrijving van de productiefactoren als hierboven en in deel II van het rapport beschreven. (125) De Commissie herinnert eraan dat voor de vervaardiging van het betrokken product bepaalde basisproducten nodig zijn. Wanneer de producenten van het betrokken product deze basisproducten inkopen of daarvoor contracten sluiten, zijn de prijzen die zij betalen (en die als hun kosten worden geregistreerd) duidelijk blootgesteld aan dezelfde systemische verstoringen als die welke hierboven zijn genoemd. Zo zetten leveranciers van basisproducten bijvoorbeeld arbeidskrachten in die aan de verstoringen onderhevig zijn. Zij kunnen geld lenen dat onderhevig is aan de verstoringen in de financiële sector/bij de kapitaaltoewijzing. Daarnaast zijn zij onderworpen aan het planningssysteem dat van toepassing is op alle overheidsniveaus en sectoren. Deze verstoringen werden hierboven uitvoerig beschreven, met name in de overwegingen 78 tot en met 123. De Commissie wees erop dat de regelgeving die aan deze verstoringen ten grondslag ligt, algemeen van toepassing is, aangezien de producenten van MWF net als elke andere marktdeelnemer in de VRC aan die regels zijn onderworpen. De verstoringen zijn derhalve rechtstreeks van invloed op de kostenstructuur van het betrokken product. (126) Dientengevolge zijn niet alleen de binnenlandse verkoopprijzen van het betrokken product ongeschikt om te worden gebruikt in de zin van artikel 2, lid 6 bis, punt a), van de basisverordening, maar geldt dat ook voor alle kosten voor basisproducten (waaronder grondstoffen, energie, grond, financiering, arbeid enz.), omdat de prijsvorming ervan wordt beïnvloed door aanzienlijk overheidsingrijpen, zoals beschreven in de delen I en II van het rapport. (127) Het overheidsingrijpen dat met betrekking tot de toewijzing van kapitaal, grond, arbeid, energie en grondstoffen is beschreven, vindt namelijk plaats in de gehele VRC. Dit betekent bijvoorbeeld dat een basisproduct dat zelf in de VRC is geproduceerd door de combinatie van een reeks productiefactoren aan verstoringen van betekenis onderhevig is. Hetzelfde geldt voor het basisproduct van het basisproduct enz. (128) De Chinese overheid heeft in het kader van het onderhavige onderzoek geen bewijsmateriaal of argumenten van het tegendeel aangedragen. 3.2.1.9.   Argumenten van de belanghebbenden (129) Op 2 september 2024 hebben de Jinfa Group en de Fusong Jinlong Group gezamenlijk een reeks opmerkingen ingediend in antwoord op de mededeling over de productiefactoren. (130) Ten eerste stelden de partijen zich op het standpunt dat artikel 2, lid 6 bis, van de basisverordening niet van toepassing is vanwege de onverenigbaarheid ervan met de WTO-overeenkomsten en de uitspraken van het Orgaan voor Geschillenbeslechting van de WTO. (131) De partijen voerden in dit verband aan dat: (a) aangezien sommige bepalingen van het WTO-toetredingsprotocol van de VRC die relevant zijn voor de berekening van dumping, op 11 december 2016 zijn verstreken, de EU haar overeenkomstige verplichtingen uit hoofde van het WTO-recht moet nakomen; (b) in overeenstemming met de bevindingen van de Beroepsinstantie in DS473, de onderzoekende autoriteiten voor de berekening van de kosten om de normale waarde van het betrokken product te verkrijgen wanneer de binnenlandse prijs in het land van uitvoer niet kan worden gebruikt, de in de administratie van de exporteur/producent vermelde kosten niet mogen beoordelen op basis van een benchmark die geen verband houdt met de productiekosten in het land van oorsprong. (132) Ten tweede voerden de partijen aan dat de vermeende verstoringen niet goed waren aangetoond en dat deze, zelfs als zij zouden bestaan, geen gevolgen hadden voor het betrokken product. (133) De partijen voerden meer bepaald het volgende aan: (a) de beweringen in de klacht zijn algemeen van aard en hebben betrekking op de structuur van de economie van de VRC en niet op de sector van het betrokken product. Zij zijn grotendeels gebaseerd op het rapport en op eerdere onderzoeken van de Commissie. De bewijskracht en de relevantie van de vermeende horizontale factoren in de Chinese economie die volgens het rapport verstorend zijn, zijn twijfelachtig. Uit het rapport blijkt met name geen enkel verband met de Chinese MWF-bedrijfstak. Wat het vorige onderzoek van de Commissie betreft, is het twijfelachtig dat de klagers zich baseren op de bevindingen in de zaak multiplex van okouméhout, aangezien het bewijsmateriaal in die zaak verschilt van het bewijsmateriaal dat relevant is voor het onderhavige onderzoek, alsook omdat de vaststellingen inzake overheidsingrijpen op grond van artikel 2, lid 6 bis, punt b), van de basisverordening in de zaak multiplex van okouméhout niet kunnen worden geacht dezelfde gevolgen te hebben voor de MWF-markt. (b) de klagers hebben onvoldoende bewijsmateriaal verstrekt waaruit blijkt dat de MWF-markt “voor een groot deel” wordt bediend door ondernemingen die onder toezicht van de staat staan, of dat er sprake zou zijn van overheidsaanwezigheid in bedrijven “waardoor inmenging van de overheid in de prijzen of kosten mogelijk wordt”. De klagers hebben evenmin het totale aantal Chinese MWF-producenten gespecificeerd, noch het marktaandeel van de ondernemingen waarover de Chinese overheid zeggenschap zou hebben. In dit verband wezen de partijen erop dat de staatsonderneming Jilin Group, waarnaar de klagers verwijzen, in het onderzoektijdvak slechts ongeveer 10 % van de totale uitvoer van het onderzochte product naar de EU vertegenwoordigt. De partijen voerden daarnaast aan dat de klagers wat de partijen betreft ook geen bewijsmateriaal hadden overgelegd waaruit de aanwezigheid van de CCP bleek. (134) Wat de argumenten van de partijen inzake verenigbaarheid met het WTO-recht betreft, herinnerde de Commissie eraan dat in antidumpingprocedures met betrekking tot producten uit de VRC de delen van afdeling 15 van het protocol betreffende de toetreding van de VRC tot de WTO die nog niet zijn verstreken, van toepassing blijven bij de vaststelling van de normale waarde, zowel wat betreft de norm voor een markteconomie als wat betreft het gebruik van een methode die niet is gebaseerd op een strikte vergelijking met Chinese prijzen of kosten. (135) Wat de verwijzing van de partijen naar DS473 betreft, herinnerde de Commissie eraan dat het rapport van de Beroepsinstantie in DS473 geen betrekking had op de uitvoering van artikel 2, lid 6 bis, van de basisverordening, maar op een bijzondere bepaling in artikel 2, lid 5, van de basisverordening. Niettemin staat het WTO-recht, zoals uitgelegd door de Beroepsinstantie in DS473, toe dat gegevens uit een derde land worden gebruikt, naar behoren aangepast indien een dergelijke aanpassing noodzakelijk en onderbouwd is. De argumenten van de partijen konden derhalve niet worden aanvaard. (136) Wat betreft de argumenten van de partijen inzake de toereikendheid van het bewijsmateriaal om het bestaan van verstoringen van betekenis aan te tonen, herinnerde de Commissie er allereerst aan dat zij overeenkomstig artikel 2, lid 6 bis, punt e), van de basisverordening het onderzoek op deze basis kan openen indien zij het door de klagers ingediende bewijsmateriaal over de verstoringen van betekenis toereikend acht. In dit verband merkte de Commissie op dat, zoals het Gerecht in het arrest Viraj Profiles heeft bevestigd, de hoeveelheid en de kwaliteit van het bewijsmateriaal dat nodig is om te voldoen aan de criteria van toereikendheid van het bewijsmateriaal voor de opening van een onderzoek, verschillen van de hoeveelheid en de kwaliteit die noodzakelijk zijn voor de voorlopige of definitieve vaststelling van het bestaan van dumping, schade of oorzakelijk verband ( 82 ) . De klacht voldeed derhalve aan de normen van artikel 5, lid 9, van de basisverordening, gelezen in samenhang met artikel 2, lid 6 bis, punt d). Zoals aangegeven in het bericht van inleiding was de Commissie in de fase van de opening van het onderzoek namelijk van oordeel dat er voldoende bewijsmateriaal in de zin van artikel 5, lid 9, van de basisverordening is dat erop wijst dat het wegens verstoringen van betekenis die van invloed zijn op de prijzen en kosten, niet passend zou zijn gebruik te maken van de binnenlandse prijzen en kosten in de VRC, zodat de opening van een onderzoek op grond van artikel 2, lid 6 bis, van de basisverordening gerechtvaardigd is. (137) De Commissie is derhalve overgegaan tot het aantonen van dergelijke verstoringen. Om dit te doen, heeft de Commissie overeenkomstig artikel 2, lid 6 bis, punt e), van de basisverordening de gegevens verzameld die nodig zijn om het bestaan en de gevolgen van verstoringen van betekenis vast te stellen en vervolgens de in artikel 2, lid 6 bis, punt a), van de basisverordening voorgeschreven methode te gebruiken. De door de Commissie verzamelde gegevens en de daaruit voortvloeiende conclusies, of het nu gaat om de aanwezigheid van staatsbedrijven in de sector van het betrokken product of de banden met de CCP, worden in de punten 3.2.1.2 en 3.2.1.3 van deze verordening gepresenteerd. De argumenten van de partijen met betrekking tot het bewijsmateriaal in de klacht konden derhalve niet worden aanvaard. 3.2.2. Representatief land Algemene opmerkingen (138) De keuze van het representatieve land overeenkomstig artikel 2, lid 6 bis, van de basisverordening werd gebaseerd op de volgende criteria: — Een niveau van economische ontwikkeling dat vergelijkbaar is met dat van de VRC. Hiervoor heeft de Commissie landen gekozen met een bruto nationaal inkomen per inwoner dat volgens de databank van de Wereldbank vergelijkbaar is met dat van de VRC ( 83 ) ; — de productie van het onderzochte product in dat land; — beschikbaarheid van relevante openbare gegevens in het representatieve land. — Wanneer er sprake was van meer dan één mogelijk representatief land, werd in voorkomend geval de voorkeur gegeven aan het land met een toereikend niveau van sociale en milieubescherming. (139) Zoals toegelicht in overweging 38, heeft de Commissie op 23 augustus 2024 een mededeling aangaande de bronnen voor de vaststelling van de normale waarde en de productiefactoren in het dossier uitgebracht (hierna “de mededeling”). In de mededeling heeft de Commissie de feiten en het bewijsmateriaal beschreven die ten grondslag liggen aan de relevante criteria en de belanghebbenden in kennis gesteld van de mogelijkheid om Turkije in dit geval als een passend representatief land aan te merken indien het bestaan van verstoringen van betekenis in overeenstemming met artikel 2, lid 6 bis, van de basisverordening zou worden bevestigd. Een niveau van economische ontwikkeling dat vergelijkbaar is met dat van de VRC (140) In de mededeling over de productiefactoren heeft de Commissie Turkije, Maleisië en Indonesië aangemerkt als landen die volgens de Wereldbank een vergelijkbaar niveau van economische ontwikkeling hebben als de VRC, d.w.z. dat zij door de Wereldbank op basis van het bruto nationaal inkomen elk als “hogermiddeninkomensland” zijn ingedeeld, waarvan bekend is dat het onderzochte product daar wordt geproduceerd. (141) Er werden geen opmerkingen ontvangen over het niveau van economische ontwikkeling van de aangemerkte landen. De Jinfa Group en de Fusong Group dienden opmerkingen in over de economische omstandigheden in Turkije. Deze worden behandeld in overweging 151. Beschikbaarheid van relevante onmiddellijk beschikbare gegevens in het representatieve land (142) In de mededeling gaf de Commissie aan dat voor de landen die waren aangemerkt als landen waar het onderzochte product wordt geproduceerd, namelijk Turkije, Maleisië en Indonesië, gold dat de beschikbaarheid van gegevens verder moest worden gecontroleerd, met name met betrekking tot de onmiddellijk beschikbare gegevens aan de hand waarvan de Commissie niet-verstoorde benchmarks voor de productiefactoren zou kunnen vaststellen, alsook met betrekking tot de onmiddellijk beschikbare financiële gegevens van producenten van het onderzochte product op basis waarvan de Commissie een niet-verstoord en redelijk bedrag voor verkoopkosten, algemene kosten en administratiekosten (“VAA-kosten”) en voor de winst zou kunnen vaststellen. (143) Wat betreft de onmiddellijk beschikbare gegevens aan de hand waarvan zij niet-verstoorde benchmarks voor de productiefactoren zou kunnen vaststellen, heeft de Commissie in de mededeling de door de GTA gerapporteerde gegevens geanalyseerd voor de invoer van de belangrijkste productiefactoren in de mogelijke representatieve landen, uit China en uit andere landen met mogelijke verstoringen, waaronder Rusland. (144) De Commissie merkte op dat voor de GS-codes die overeenkomen met bepaalde productiefactoren (fineer van verschillende houtsoorten, duplex-, triplex- en multiplexhout en gezaagd populierenhout) een groot deel van de invoer uit China in Indonesië en Maleisië plaatsvond. Bovendien was er voor de GS-code 4408 90 , die overeenkomt met fineer (met inbegrip van eikenfineer), een groot deel invoer uit Rusland in Turkije. De Commissie was van oordeel dat de prijzen van de invoer uit Rusland in Turkije waarschijnlijk verstoord waren als gevolg van de sancties die in 2022 aan Rusland waren opgelegd voor houtproducten naar aanleiding van de militaire agressie tegen Oekraïne, en het hoge aandeel van de invoer uit Rusland in Turkije. (145) Wat de beschikbaarheid van financiële gegevens van producenten van het onderzochte product betreft, waren de resultaten van de voorlopige analyse van de Commissie in de mededeling, op basis van gegevens uit de “Orbis”-databank ( 84 ) , als volgt: — Voor Maleisië kon de Commissie slechts één producent van het onderzochte product identificeren met onmiddellijk beschikbare financiële informatie voor 2022, waaruit een positieve winstgevendheid bleek. Deze financiële informatie was echter niet gedetailleerd genoeg om de verkoopkosten, algemene kosten en administratiekosten (VAA-kosten) te kunnen berekenen. — Voor Indonesië was de Commissie niet in staat een producent van het onderzochte product met onmiddellijk beschikbare en recente financiële informatie te identificeren. — Voor Turkije kon de Commissie acht ondernemingen identificeren die kennelijk producenten van het onderzochte product waren en over onmiddellijk beschikbare financiële informatie beschikten voor 2023, of ten minste voor 2022, waarvan één onderneming niet winstgevend was. (146) Gezien het bovenstaande was de Commissie in de mededeling van oordeel dat Turkije, op basis van de informatie waarover zij destijds beschikte, een geschikt representatief land kon zijn. De Commissie heeft de belanghebbenden verzocht opmerkingen in te dienen over de geschiktheid van de mogelijke representatieve landen, over de geïdentificeerde producenten in de potentiële representatieve landen en over de productiefactoren. (147) De Commissie heeft op 2 september 2024 opmerkingen over de mededeling van de European Parquet Federation (klager) ontvangen. De Commissie heeft in twee opmerkingen ook gezamenlijke opmerkingen ontvangen van twee groepen producenten-exporteurs, namelijk de JINFA Group en de Fusong Jinlong Group (de eerste op 2 september 2024 en de tweede op 19 november 2024). (148) De European Parquet Federation (“EPF”) verklaarde in zijn opmerkingen dat Turkije om de volgende redenen kon en zelfs moest worden geselecteerd als het meest geschikte representatieve land: a) de aanzienlijke hoeveelheden belangrijke grondstoffen uit de VRC die in Maleisië en Indonesië worden ingevoerd; b) de specialisatie van Maleisië en Indonesië in uit tropisch hout vervaardigde MWF, die niet representatief is voor het product uit de VRC dat in de Unie wordt ingevoerd; c) het ontbreken of de onvolledigheid van passende financiële informatie voor producenten in Maleisië en Indonesië; en d) het vermeende lagere niveau van sociale en milieubescherming in Maleisië en Indonesië in vergelijking met Turkije. (149) Wat betreft de hoeveelheden grondstoffen uit de VRC die in Maleisië en Indonesië worden ingevoerd en het ontbreken of de onvolledigheid van passende financiële informatie voor deze landen, merkte de Commissie op dat de verklaringen van de EPF in overeenstemming zijn met haar voorlopige bevindingen zoals vermeld in de mededeling. Wat betreft de vermeende gerichtheid van Maleisië en Indonesië op MWF van tropisch hout, merkte de Commissie op dat het argument weliswaar plausibel was, maar niet onderbouwd was en daarom voorlopig werd afgewezen. De relevantie van het niveau van sociale en milieubescherming in de potentiële representatieve landen wordt behandeld in overweging 166. (150) De European Parquet Federation voerde ook aan dat vier ondernemingen die door de Commissie als potentiële producenten van het onderzochte product in Turkije werden genoemd, in werkelijkheid niet het onderzochte product produceren, maar andere producten in de houtsector. In dit verband heeft de Commissie verder bureauonderzoek naar hun activiteiten verricht en bevestigd dat zij actief zijn in de bredere houtsector; zij heeft echter geen bewijs gevonden dat zij producenten van het onderzochte product zijn. De Commissie heeft met deze informatie rekening gehouden bij de vaststelling van de lijst van ondernemingen waarvan de financiële gegevens werden gebruikt om niet-verstoorde benchmarks voor VAA-kosten en winst vast te stellen, zoals uiteengezet in de overwegingen 163 en 164. (151) In hun eerste indiening met opmerkingen over de mededeling verklaarden de Jinfa Group en de Fusong Group dat zij niet in een positie verkeerden om een geschikt representatief land voor te stellen. Zij merkten echter op dat Turkije geen geschikt representatief land was, onder meer vanwege zijn instabiele en uitzonderlijke economische situatie, met inbegrip van de hoge inflatie, die van invloed zou zijn op alle productiekosten en andere economische indicatoren, waardoor deze onbetrouwbaar en ongeschikt zouden zijn als bron voor de vaststelling van de normale waarde. Ter ondersteuning van hun argumenten haalden de twee partijen het meest recente landverslag van de Commissie voor Turkije ( 85 ) aan. De opmerkingen over de economische situatie van Turkije en zijn geschiktheid als representatief land werden herhaald in hun tweede indiening over de mededeling. (152) In dit verband herinnerde de Commissie aan de criteria voor de keuze van een representatief land van artikel 2, lid 6 bis, punt a), van de basisverordening en merkte zij op dat overeenkomstig het eerste criterium alle drie de landen, waaronder met name Turkije, hetzelfde niveau van economische ontwikkeling hebben als de VRC, zoals blijkt uit de databank van de Wereldbank. Geen van de door Jinfa en Fusong Jinlong aangehaalde gegevens uit het verslag van de Commissie kan de geschiktheid van Turkije op basis van het eerste criterium in twijfel trekken. Wat het argument in verband met de inflatie betreft, merkte de Commissie op dat de niet-verstoorde prijzen die zij voor de productiekosten vaststelt, zijn uitgedrukt in de valuta van het betrokken land, en dat verschillen in inflatie tussen het representatieve land en het betrokken land reeds in aanzienlijke mate tot uiting komen in de respectieve wisselkoers. Daarom heeft de inflatie in het representatieve land nagenoeg geen effect op de berekende benchmarks. Het bovenstaande argument werd daarom afgewezen. (153) In hun eerste indiening met opmerkingen over de mededeling voerden de Jinfa Group en de Fusong Group ook aan dat indien de Commissie concludeert dat het bestaan van aanzienlijke invoer van een of meer belangrijke productiefactoren uit een land waar de prijs verstoord is, niet zodanig problematisch is dat dat land onmiddellijk geen geschikt representatief land meer zou zijn, deze redenering niet alleen moet gelden voor Turkije, maar ook voor Maleisië en Indonesië. Daarom mogen deze twee landen niet als ongeschikt worden beschouwd louter op grond van het feit dat er voor sommige van de belangrijkste productiefactoren een aanzienlijk percentage van de invoer uit de VRC afkomstig was. (154) In dit verband heeft de Commissie verduidelijkt dat uit het feit dat Maleisië en Indonesië op de lijst van mogelijke representatieve landen in de mededeling stonden, blijkt dat zij niet a priori waren uitgesloten. De Commissie herinnerde eraan dat de keuze voor het representatieve land wordt gemaakt op basis van de criteria van artikel 2, lid 6 bis, punt a), van de basisverordening. Deze criteria omvatten ook de beschikbaarheid van relevante financiële gegevens, die zowel voor Maleisië als voor Indonesië ontbraken. Het desbetreffende argument werd derhalve afgewezen. (155) In hun eerste indiening met opmerkingen over de mededeling voerden de Jinfa Group en de Fusong Group aan dat alleen ondernemingen met beschikbare financiële gegevens voor 2023 in aanmerking zouden mogen worden genomen voor de benchmarks voor VAA-kosten en winst. De Commissie heeft met dit argument rekening gehouden bij de definitieve vaststelling van de lijst van ondernemingen waarvan de financiële gegevens werden gebruikt om niet-verstoorde benchmarks voor VAA-kosten en winst vast te stellen, zoals uiteengezet in overweging 163. (156) In hun tweede indiening met opmerkingen over de mededeling verklaarden de Jinfa Group en de Fusong Group dat Maleisië, in tegenstelling tot Turkije, een geschikt representatief land zou zijn. (157) Ter ondersteuning van deze opmerking voerden deze twee partijen een aantal argumenten aan met betrekking tot specifieke productiefactoren. Deze worden nader toegelicht en behandeld in de overwegingen 175 tot en met 179, die betrekking hebben op de bronnen die worden gebruikt om de niet-verstoorde kosten vast te stellen en op niet-verstoorde kosten en benchmarks. (158) Bovendien hebben deze partijen twee Maleisische producenten van vloerbedekking aangemerkt waarvan de gecontroleerde jaarrekeningen voor 2023 voldoende gedetailleerd en beschikbaar zijn. De ondernemingen zijn Unilin (Malaysia) Sdn. Bhd. en Kim Teck Lee Timber Flooring Sdn. Bhd. In het licht hiervan voerden Fusong en Jinfa aan dat Maleisië in vergelijking met Turkije ook beter in staat is om kwalitatief hoogwaardige financiële gegevens aan te bieden met betrekking tot het onderzoektijdvak. De partijen leverden ook bronnen voor de loonkosten en energieprijzen in Maleisië. (159) De Commissie bevestigde de beschikbaarheid van financiële gegevens voor het onderzoektijdvak voor de twee door Fusong en Jinfa geïdentificeerde Maleisische ondernemingen. (160) Op basis van verder onderzoek merkte de Commissie op dat de eerste van de twee ondernemingen, namelijk Unilin (Malaysia) Sdn. Bhd., een producent van het onderzochte product is. Deze onderneming, die deel uitmaakt van een multinationale groep, rapporteerde echter een zeer laag niveau van verkoopkosten, algemene kosten en administratiekosten (VAA-kosten), namelijk 2,8 % uitgedrukt als percentage van haar productiekosten. Een dergelijk niveau weerspiegelt waarschijnlijk bedrijfsspecifieke kenmerken die niet representatief zijn voor de sector. Gezien bijvoorbeeld het feit dat de onderneming deel uitmaakt van een multinationale groep en haar activiteiten gericht zijn op productie, is het waarschijnlijk dat bepaalde VAA-functies, zoals verkoop, IT- en HR-beheer, tot op zekere hoogte gecentraliseerd zijn en dat de kosten ervan niet tot uiting komen in de door de onderneming gerapporteerde VAA. Deze VAA-kosten lijken aanzienlijk lager dan het gemiddelde in een land met een aanzienlijk meer ontwikkelde MWF-sector zoals Turkije (zie overweging 163). Deze VAA-kosten zijn ook aanzienlijk lager dan de gemiddelde VAA-kosten die door de bedrijfstak van de Unie werden gemeld,, namelijk ongeveer 9 %, en zelfs in vergelijking met de gemiddelde VAA-kosten die door de in de steekproef opgenomen producenten-exporteurs werden gemeld, namelijk ongeveer 11 %. Gezien het bovenstaande kunnen de VAA-kosten van bovengenoemde Maleisische producent niet geschikt worden geacht om te worden gebruikt voor de vaststelling van een redelijke en niet-verstoorde benchmark. (161) Wat betreft de tweede onderneming , namelijk Kim Teck Lee Timber Flooring Sdn. Bhd., merkte de Commissie op dat zij alleen actief is in een nichesegment van de vloerenmarkt, namelijk sportvloeren van hoge kwaliteit. Sportvloeren vormen een zeer klein deel van de totale vloerenmarkt, en is gericht op het bedienen van particuliere en zakelijke klanten. De reden hiervoor is ook dat producten die in dit specifieke segment worden gebruikt, moeten voldoen aan strenge technische normen, zoals blijkt uit de desbetreffende certificaten die de onderneming heeft verkregen en waarmee zij reclame maakt. Op basis hiervan heeft de Commissie voorlopig geconcludeerd dat zij niet representatief zijn voor de MWF- of voor de vloerbedekkingssector in ruimere zin. (162) Voorts merkte de Commissie op dat de MWF-sector in Maleisië in vergelijking met Turkije aanzienlijk onderontwikkeld is. Dit blijkt uit het zeer lage aantal MWF-producenten in Maleisië (maar een of twee), ten opzichte van meerdere tientallen MWF-producenten in Turkije ( 86 ) . Dit blijkt ook uit de omvang van de uitvoer van MWF uit Maleisië, die in het onderzoektijdvak ongeveer een derde van de respectieve uitvoer uit Turkije bedroeg ( 87 ) . Op basis hiervan heeft de Commissie voorlopig geconcludeerd dat de MWF-sector in Turkije de omvang van de MWF-sector van de VRC beter weerspiegelt in termen van geproduceerde en verkochte hoeveelheden en aantal producenten die op de markt actief zijn. (163) Rekening houdend met de opmerkingen van de belanghebbenden over de mededeling en de beperkte beschikbaarheid van financiële informatie met betrekking tot producenten van het onderzochte product, beschouwde de Commissie producenten in een bredere sector, gedefinieerd door activiteiten die vallen onder de NACE-codes 1621 (vervaardiging van fineer en van panelen op basis van hout), 1622 (vervaardiging van geassembleerde parketvloeren) en 1629 (vervaardiging van andere artikelen van hout en van artikelen van kurk of vlechtwerk), als een geschikte bron voor de relevante financiële gegevens. De Commissie heeft de volgende ondernemingen in Turkije geïdentificeerd, met financiële gegevens voor 2023 waaruit een positieve winstgevendheid blijkt: — AGT Ağaç Sanayi Ve Ticaret Anonim Şirketi; — Orma Orman Mahsulleri Integre Sanayi Ve Ticaret A.Ş.; — Pelit Arslan Kontraplak Fabrikasi Anonim Şirketi; — Dendro Parke Sanayi Anonim Şirketi. (164) Voor Pelit Arslan Kontraplak Fabrikasi Anonim Şirketi was de Commissie van mening dat zijn winst te hoog is om representatief te zijn. Wat Dendro Parke Sanayi Anonim Sirketi betreft, merkte de Commissie op dat zij in haar rapporten geen onderscheid heeft gemaakt tussen verschillende soorten kosten die voldoende fijnmazig zijn om een berekening van het VAA-percentage mogelijk te maken. Voor de andere twee ondernemingen concludeerde de Commissie dat de door hen gerapporteerde VAA-kosten en winstniveaus geschikt zijn voor de vaststelling van een redelijke en niet-verstoorde benchmark voor VAA-kosten en winst. (165) Gezien het bovenstaande heeft de Commissie geconcludeerd dat Turkije een geschikt representatief land is. Niveau van sociale en milieubescherming (166) Aangezien was vastgesteld dat Turkije op grond van alle voornoemde factoren het enige geschikte representatieve land was, hoefde er op grond van alle voorgaande elementen geen beoordeling van het niveau van sociale en milieubescherming plaats te vinden overeenkomstig artikel 2, lid 6 bis, punt a), eerste streepje, laatste zin, van de basisverordening. Conclusie (167) Gezien de analyse hierboven voldeed Turkije aan de criteria van artikel 2, lid 6 bis, punt a), eerste streepje, van de basisverordening om als geschikt representatief land te worden beschouwd. Bronnen voor de vaststelling van niet-verstoorde kosten (168) In de mededeling heeft de Commissie de productiefactoren, zoals materialen, energie en arbeid die door de producenten-exporteurs bij de productie van het onderzochte product worden gebruikt, vermeld en verklaard dat zij voor de berekening van de normale waarde overeenkomstig artikel 2, lid 6 bis, punt a), van de basisverordening gebruik zou maken van de GTA om de niet-verstoorde kosten vast te stellen van de meeste productiefactoren, met name de grondstoffen. Daarnaast verklaarde de Commissie dat zij nationale statistieken zou gebruiken om de niet-verstoorde kosten van arbeid en energie vast te stellen. Niet-verstoorde kosten en benchmarks Productiefactoren (169) Op basis van alle informatie die door de belanghebbenden werd verstrekt en die tijdens de controlebezoeken werd verzameld, heeft de Commissie de beschrijvingen van de productiefactoren in de mededeling geconsolideerd en geharmoniseerd, en waar nodig de respectieve GS-codes gecorrigeerd of gewijzigd. De toegevoegde GS-codes omvatten 4407 12  (gezaagd sparrenhout), 4407 93  (gezaagd esdoornhout), 4407 95  (gezaagd essenhout) en 4808 10  (golfkarton). (170) Wat de bronnen voor de vaststelling van de normale waarde betreft, heeft de belangrijkste verandering in vergelijking met de mededeling betrekking op fineer van verschillende houtsoorten. In de mededeling werd voor deze productiefactoren uitgegaan van GTA-gegevens over de invoer onder GS-codes 4408 90  en 4408 10 . De Commissie heeft nota genomen van het feit dat deze GS-codes niet specifiek zijn voor houtsoorten, maar betrekking hebben op vrij brede categorieën hout. GS-code 4408 90  omvat met name alle andere houtsoorten dan naaldhout en tropisch hout, zoals eik, populier, esdoorn en es. Evenzo omvat GS-code 4408 10  alle soorten naaldhout. In het kader van het onderzoek werd bevestigd dat de houtsoorten van grote invloed zijn op de prijzen van deze productiefactoren. Bij gebrek aan informatie over de houtsoorten van het ingevoerde fineer in de potentiële representatieve landen was de Commissie derhalve van oordeel dat de GTA-gegevens over de invoer onder deze GS-codes, met name voor bepaalde soorten fineer die belangrijke productiefactoren vormen, zoals eiken- en populierenfineer, geen geschikte bron van informatie zijn om een overeenkomstige kost vast te stellen. (171) De Commissie heeft daarom een benchmark voor fineer vastgesteld op basis van de respectieve benchmark voor gezaagd hout, waarvoor de desbetreffende informatie beschikbaar is en die specifiek is voor de houtsoort. Met name voor fineer van eiken-, dennen-, essen-, esdoorn- en populierenhout werden de benchmarks vastgesteld op basis van de respectieve benchmarks voor gezaagd hout (GS-codes 4407 91 , 4407 11 , 4407 95 , 4407 93  en 4409 97). (172) De berekening is specifiek voor elke groep producenten-exporteurs en is gebaseerd op de informatie die de respectieve groep tijdens de controlebezoeken heeft verstrekt over de opbrengst van de grondstof en over de aanvullende factoren voor de verwerking van één kubieke meter gezaagd hout tot fineer. Voor één groep producenten-exporteurs die als gevolg van zijn productieproces niet over deze informatie beschikte, werd de berekening gebaseerd op de gemiddelde waarden van de opbrengst en de aanvullende verwerkingsfactoren die door de andere twee groepen werden verstrekt. Om redenen van vertrouwelijkheid werden de details van de berekening aan de producenten-exporteurs verstrekt als onderdeel van de specifieke mededeling van feiten en overwegingen. (173) Met betrekking tot gezaagd populierenhout (ingedeeld onder GS-code 4407 97 ), dat ook een belangrijke productiefactor is, merkte de Commissie op dat de in Turkije ingevoerde hoeveelheden zeer laag zijn en dat de respectieve invoerprijs derhalve mogelijk niet representatief is. Daarom heeft de Commissie voor de vaststelling van een benchmark voor gezaagd populierenhout gebruikgemaakt van informatie over de invoer in Maleisië. Bij de selectie werd rekening gehouden met het feit dat het onderzochte product in Maleisië in beperkte hoeveelheden wordt geproduceerd, dat producten die onder deze GS-code zijn ingedeeld in aanzienlijk grotere hoeveelheden in Maleisië worden ingevoerd en dat het aandeel van de invoer uit China en uit landen die zijn opgenomen in bijlage I bij Verordening (EU) 2015/755 nihil of slechts beperkt is. In Indonesië was de invoer uit China daarentegen aanzienlijk. (174) Voor fineer van fint en walnoot (waarvoor geen specifieke GS-code bestaat voor het respectieve gezaagde hout), en voor fineer waarvoor de houtsoort niet is gespecificeerd, werd de benchmark vastgesteld op basis van de invoer in Turkije onder code 4408 90 95 , wat overeenkomt met fineer van niet-tropisch en niet-naaldhout met een dikte van meer dan 1 mm. De Commissie merkte op dat fineer van andere houtsoorten dan eiken, populieren en dennen een zeer klein percentage van de totale hoeveelheid fineer en van de totale productiekosten uitmaakt. (175) In hun tweede indiening met opmerkingen over de mededeling hebben Fusong en JINFA verschillende opmerkingen gemaakt over de mogelijke benchmarks voor de belangrijkste productiefactoren. Zij voerden met name het volgende aan: — Ten eerste vormt de invoer uit Rusland, waarvan de prijzen volgens de Commissie in de mededeling waarschijnlijk verstoord zijn, voor een van de belangrijkste productiefactoren, namelijk fineersoorten die onder GS-code 4408 90  vallen, een zeer hoog percentage van de totale invoer in Turkije. Bovendien is de resterende invoer in Maleisië, na uitsluiting van de invoer uit Rusland en China, qua hoeveelheid bijna vier keer zo groot als de invoer in Turkije. — Ten tweede is voor andere belangrijke productiefactoren, namelijk gezaagd populierenhout of sparrenhout voor de kernlaag, dat respectievelijk onder GS-code 4407 97  en 4407 13  valt, de invoer in Turkije tijdens het onderzoektijdvak slechts verwaarloosbaar. — Ten derde maakt de Maleisische nomenclatuur voor de tariefindeling in de 8-cijferige codes onder GS-code 4408 90  een onderscheid tussen dekfineer (code 4408 90 10 ), dat relevant is voor de productie van het onderzochte product, en andere soorten fineer (code 4408 90 90 ), die niet relevant zijn. In de Turkse nomenclatuur wordt daarentegen geen dergelijk onderscheid gemaakt. Indien de Commissie echter besluit zich voor de vaststelling van de benchmarkprijzen van dekfineer dat onder GS-code 4408 90  kan worden ingedeeld, te baseren op invoerstatistieken in Turkije, mogen alleen de producten worden gebruikt die worden ingevoerd onder subcode 4408 90 95  (fineer met een dikte van meer dan 1 mm). — Ten vierde zijn de prijzen van de invoer van fineer in Maleisië onder de bovengenoemde 8-cijferige code 4408 90 10 , die relevant is voor de productie van het onderzochte product, hoger voor de invoer uit de VRC dan uit de rest van de wereld. Hieruit blijkt dat de invoer uit de VRC geen verstorend effect kan hebben op de lokale Maleisische prijzen voor deze productiefactor. (176) Wat het eerste, het derde en het vierde punt betreft, zijn de benchmarks, zoals uiteengezet in de overwegingen 170 tot en met 172, voor fineer van eiken-, dennen-, essen-, esdoorn- en populierenhout vastgesteld op basis van de respectieve benchmarks voor gezaagd hout. De invoer uit Rusland en de VRC onder GS-code 4408 90  was daarom niet relevant voor deze benchmarks, terwijl onder de GS-codes voor het respectieve gezaagde hout geen aanzienlijke invoer uit Rusland en de VRC plaatsvond. Bovendien is het onderscheid dat in de Maleisische nomenclatuur onder GS-code 4408 90  (dekfineer en andere soorten fineer) wordt gemaakt, nog steeds niet houtspecifiek en kan deze derhalve niet worden gebruikt om een betrouwbare benchmark vast te stellen voor de soorten fineer die de belangrijkste productiefactoren vormen, noch om conclusies te trekken over verstoringen. (177) Zoals hierboven uiteengezet, werden de benchmarks voor fineer van fint en walnoot, waarvoor geen specifieke GS-code bestaat voor het respectieve gezaagde hout en voor fineer van andere (niet nader gespecificeerde) houtsoorten, vastgesteld op basis van de invoer onder GN-code 4408 90 95 . Zoals ook Fusong en Jinfa suggereren, komt deze GN-code namelijk beter overeen met de gebruikte basisproducten, met name wat de dikte van het fineer betreft. Hoe dan ook, en zoals hierboven uiteengezet, is fineer van fint of walnoot of andere houtsoorten geen belangrijke productiefactor, maar vormt dit een zeer klein deel van de totale grondstofkosten. Daarom kunnen de benchmarks voor deze productiefactoren geen merkbaar effect hebben op de berekening van de normale waarde. (178) Wat het tweede punt betreft, merkte de Commissie op dat van de twee grondstoffen alleen gezaagd populierenhout een belangrijke productiefactor is. Zoals uiteengezet in overweging 173, besloot de Commissie voor deze productiefactor gebruik te maken van gegevens over de invoer in Maleisië, waar veel grotere hoeveelheden worden ingevoerd dan in Turkije. (179) Al met al was de Commissie van oordeel dat de opmerkingen van Jinfa en Fusong geen aanleiding geven tot twijfel over a) de gekozen bronnen en methode voor de vaststelling van niet-verstoorde prijzen voor grondstoffen; en b) de selectie van Turkije als geschikt representatief land. Deze opmerkingen werden daarom afgewezen. (180) Gezien het bovenstaande werden de volgende productiefactoren en de bijbehorende bronnen geïdentificeerd om de normale waarde vast te stellen overeenkomstig artikel 2, lid 6 bis, punt a), van de basisverordening: Tabel 1 Productiefactoren van het onderzochte product Productiefactor Goederencode Bron Meeteenheid Niet-verstoorde waarde (CNY) Grondstoffen Verf (niet-waterig medium) 320810 Global Trade Atlas (GTA) — Turkije kg 44,24 Verf (waterig medium) 320990 Global Trade Atlas (GTA) — Turkije kg 26,04 Olie 340520 Global Trade Atlas (GTA) — Turkije kg 36,22 Lijm 350691 Global Trade Atlas (GTA) — Turkije kg 30,76 Kunststoffolie 392010 Global Trade Atlas (GTA) — Turkije kg 23,73 Plastic strippen 392390 Global Trade Atlas (GTA) — Turkije kg 37,35 Stammen van eikenhout 44039100 Global Trade Atlas (GTA) — Turkije M3 5 849,20 Stammen van esdoornhout 44039900 Global Trade Atlas (GTA) — Turkije M3 6 472,37 Gezaagd dennenhout 440711 Global Trade Atlas (GTA) — Turkije M3 1 664,52 Gezaagd sparrenhout 440712 Global Trade Atlas (GTA) — Turkije M3 1 730,54 Gezaagd sparrenhout (SPF) 440713 Global Trade Atlas (GTA) — Turkije M3 2 875,22 Gezaagd eikenhout 440791 Global Trade Atlas (GTA) — Turkije M3 7 426,92 Gezaagd esdoornhout 440793 Global Trade Atlas (GTA) — Turkije M3 8 178,60 Gezaagd essenhout 440795 Global Trade Atlas (GTA) — Turkije M3 6 838,62 Gezaagd populierenhout 440797 Global Trade Atlas (GTA) — Maleisië M3 2 530,52 Fineer van pijnboomhout 440810 Berekening op basis van de respectieve benchmark voor gezaagd hout M3 per producent-exporteur (vertrouwelijk) Fineer van essenhout 440890 Berekening op basis van de respectieve benchmark voor gezaagd hout M3 per producent-exporteur (vertrouwelijk) Fineer van fintenhout 44089095 Global Trade Atlas (GTA) M3 2 455,18 Fineer van esdoornhout 440890 Berekening op basis van de respectieve benchmark voor gezaagd hout M3 per producent-exporteur (vertrouwelijk) Fineer van eikenhout 440890 Berekening op basis van de respectieve benchmark voor gezaagd hout M2 per producent-exporteur (vertrouwelijk) Ander hout voor bovenlaag 44089095 Global Trade Atlas (GTA) M3 2 455,18 Fineer van populierenhout 440890 Berekening op basis van de respectieve benchmark voor gezaagd hout M3 per producent-exporteur (vertrouwelijk) Fineer van walnoothout 44089095 Global Trade Atlas (GTA) — Turkije M3 2 455,18 MDF 441113 Global Trade Atlas (GTA) — Turkije M3 7 423,60 Multiplex van fineer 441233 Global Trade Atlas (GTA) — Turkije M3 5 184,72 Meubelplaat 441252 Global Trade Atlas (GTA) — Turkije M3 5 460,72 Golfkarton 480810 Global Trade Atlas (GTA) — Turkije kg 5,78 Doos 481910 Global Trade Atlas (GTA) — Turkije kg 16,78 Houtstof 440141 Global Trade Atlas (GTA) — Turkije kg 2,35 Arbeid n.v.t. Nationale statistieken uren 36,10 Energie Steenkool 270119 Global Trade Atlas (GTA) — Turkije kg 0,72 Ruwe steenkool 270112 Global Trade Atlas (GTA) — Turkije kg 1,00 Afvalhout 440149 Global Trade Atlas (GTA) — Turkije kg 0,18 Pelletbrandstof van biomassa 440131 Global Trade Atlas (GTA) — Turkije kg 1,39 Elektriciteit n.v.t. Nationale statistieken kWh 0,89 Aardgas n.v.t. Nationale statistieken M3 4,11 Stoom n.v.t. Berekening op basis van de gaskosten kg 0,40 Water n.v.t. Nationale statistieken M3 4,96 (181) De Commissie heeft een waarde voor de overhead-productiekosten opgenomen om de kosten te bestrijken die niet in de bovengenoemde productiefactoren zijn opgenomen. Om dit bedrag vast te stellen, heeft de Commissie de overhead-productiekosten van de in de steekproef opgenomen producenten-exporteurs voor de productie van het onderzochte product uitgedrukt als percentage van de werkelijke kosten van de gebruikte grondstoffen en vervolgens hetzelfde percentage toegepast op de niet-verstoorde kosten van dezelfde grondstoffen om de niet-verstoorde vaste productiekosten te verkrijgen. De Commissie was van oordeel dat, in het kader van dit onderzoek, de ratio tussen de grondstoffen van de producent-exporteur en de gerapporteerde overheadkosten redelijkerwijs kon worden gebruikt als indicatie voor de schatting van de niet-verstoorde overhead-productiekosten bij levering aan de fabriek van de onderneming. 3.2.2.1.   Grondstoffen (182) Met het oog op de vaststelling van de niet-verstoorde prijs van grondstoffen als geleverd aan de fabriekspoort van een producent in het representatieve land, heeft de Commissie als basis de gewogen gemiddelde invoerprijs voor het representatieve land gebruikt, zoals vermeld in de GTA, waarbij invoerrechten en vervoerskosten werden opgeteld. Er werd een invoerprijs in het representatieve land vastgesteld als gewogen gemiddelde van de eenheidsprijzen van invoer uit alle derde landen met uitzondering van de VRC en de in bijlage 1 bij Verordening (EU) 2015/755 van het Europees Parlement en de Raad genoemde landen die geen lid zijn van de WTO ( 88 ) . De Commissie heeft besloten de invoer uit de VRC in het representatieve land uit te sluiten, aangezien zij in de overwegingen 126 en 127 tot de conclusie is gekomen dat het gezien de bestaande significante verstoringen in de zin van artikel 2, lid 6 bis, punt b), van de basisverordening, niet passend is om de binnenlandse prijzen en kosten in de VRC te gebruiken. Aangezien er geen bewijsmateriaal is waaruit blijkt dat dezelfde verstoringen niet gelijkelijk gevolgen hebben voor de voor uitvoer bestemde producten, was de Commissie van mening dat die verstoringen gevolgen hebben gehad voor de uitvoerprijzen. De overige volumes werden door de Commissie als representatief beschouwd. (183) Voorts had de Commissie in de mededeling opgemerkt dat een aanzienlijk percentage van de invoer in Turkije die onder GS-code 4408 90  (fineer) viel, afkomstig was uit Rusland en dat de prijzen van die invoer als gevolg van de aan Rusland opgelegde sancties waarschijnlijk verstoord zouden zijn. In het licht hiervan was de Commissie van oordeel dat indien Turkije als representatief land wordt geselecteerd, de invoer uit Rusland niet in aanmerking mag worden genomen voor de vaststelling van de benchmark voor GS-code 4408 90 . (184) In hun eerste indiening met betrekking tot de mededeling voerden Fusong en Jinfa aan dat de Russische invoer niet buiten beschouwing mag worden gelaten bij de berekening van de niet-verstoorde waarde, omdat de prijzen ervan in 2022 en 2023 zijn gestegen en deze derhalve niet door sancties kunnen zijn beïnvloed. (185) Gezien de methode die is aangenomen voor de vaststelling van de benchmark voor de belangrijkste productiefactoren voor fineer, was de Commissie van oordeel dat het percentage van de Russische invoer onder GS-code 4408 90  niet langer relevant is. Gezien het feit dat de invoer uit Rusland voor de andere grondstoffen nihil of beperkt is en zonder een standpunt in te nemen over de waarschijnlijkheid dat die invoer verstoord is, heeft de Commissie besloten de Russische invoer in haar berekeningen op te nemen. (186) Teneinde overeenkomstig artikel 2, lid 6 bis, punt a), eerste streepje, van de basisverordening de niet-verstoorde prijs van grondstoffen vast te stellen, heeft de Commissie de desbetreffende invoerrechten opgeteld bij de cif-waarde die was geregistreerd in de invoerstatistieken van het representatieve land, zoals beschikbaar in de GTA. (187) De Commissie heeft de vervoerskosten van de producenten-exporteurs van de steekproef voor de levering van grondstoffen uitgedrukt als een percentage van de werkelijke kosten van dergelijke grondstoffen, en heeft vervolgens hetzelfde percentage toegepast op de niet-verstoorde kosten van dezelfde grondstoffen, teneinde de niet-verstoorde vervoerskosten te verkrijgen. De Commissie was van oordeel dat, in het kader van dit onderzoek, de ratio tussen de grondstoffen van de producent-exporteur en de gerapporteerde vervoerskosten redelijkerwijs kon worden gebruikt als indicatie voor de schatting van de niet-verstoorde vervoerskosten van grondstoffen bij levering aan de fabriek van de onderneming. 3.2.2.2.   Arbeid (188) Het Turkse Bureau voor de Statistiek ( 89 ) publiceert uitvoerige informatie over lonen in verschillende economische sectoren in Turkije. De Commissie heeft gebruikgemaakt van de meest recente beschikbare statistieken over 2022 voor de gemiddelde loonkosten voor economische activiteit C.16 (Houtindustrie en vervaardiging van artikelen van hout en van kurk, exclusief meubelen; vervaardiging van artikelen van riet en van vlechtwerk) overeenkomstig de NACE Rev.2-classificatie. De gemiddelde maandelijkse waarde voor 2022 werd naar behoren gecorrigeerd voor inflatie aan de hand van de door het Turks Instituut voor Statistiek ( 90 ) gepubliceerde loonkostenindex om deze aan 2023 (OT) aan te passen, dat wil zeggen 36,10 CNY/uur. 3.2.2.3.   Elektriciteit (189) De Commissie heeft gebruikgemaakt van de statistieken over elektriciteitsprijzen die de Regelgevende autoriteit voor de energiemarkt (EPDK) ( 91 ) in haar periodieke persberichten heeft gepubliceerd. De Commissie heeft gebruikgemaakt van de gegevens over de industriële elektriciteitsprijzen in kuruş/kWh voor de industriële sector voor 2023, waarmee het onderzoektijdvak werd bestreken, dat wil zeggen 0,89 CNY/kWh. 3.2.2.4.   Aardgas (190) De Commissie heeft gebruik gemaakt van de gasprijs voor industriële gebruikers in Turkije, die is bekendgemaakt door het Turks Instituut voor Statistiek in zijn periodieke persberichten. De Commissie heeft gebruikgemaakt van de gegevens over de gasprijzen in de overeenkomstige verbruikscategorie in kuruş/m 3 , naar behoren gecorrigeerd voor inflatie, met gebruikmaking van de door het Turks Instituut voor Statistiek gepubliceerde producentenprijsindex ( 92 ) die is aangepast aan het onderzoektijdvak, namelijk 4,11 CNY/m 3 . De prijs is gecorrigeerd voor 18 % btw, aangezien de opgegeven prijs inclusief btw is. 3.2.2.5.   Stoom (191) De Commissie heeft de stoomprijs in Turkije in het onderzoektijdvak berekend met gebruik van de door het Amerikaanse Ministerie van Energie voorgestelde methode ( 93 ) , die gebaseerd is op de kosten van het gas dat nodig is om stoom te produceren, en heeft redelijke marges toegevoegd voor andere bedrijfskosten, VAA-kosten en winst. De resulterende gemiddelde prijs voor 2023 bedraagt 0,4 CNY/kg. 3.2.2.6.   Water (192) De Commissie heeft gebruikgemaakt van de gemiddelde waterkosten in Turkije zoals gepubliceerd door het voorzitterschap van het Investeringsbureau van de Republiek Turkije ( 94 ) voor 2023, dat wil zeggen 4,96 CNY/m 3 . Deze prijs omvat de toeslag voor rioolwater en schoonmaakkosten, maar is exclusief btw. 3.2.2.7.   Overhead-productiekosten, VAA-kosten, winst en afschrijving (193) Volgens artikel 2, lid 6 bis, punt a), van de basisverordening geldt het volgende: “De door berekening vastgestelde normale waarde omvat een niet-verstoord en redelijk bedrag voor administratiekosten, verkoopkosten en algemene kosten en voor winst”. Bovendien moet een waarde voor de overhead-productiekosten worden vastgesteld om de niet in de bovengenoemde productiefactoren opgenomen kosten te bestrijken. (194) De overhead-productiekosten van de medewerkende producenten-exporteurs werden uitgedrukt als aandeel van de werkelijke productiekosten van de producenten-exporteurs. Dit percentage is toegepast op de niet-verstoorde productiekosten. (195) Om een niet-verstoord en redelijk bedrag voor de overhead-productiekosten, de VAA-kosten, de winst en de afschrijving vast te stellen, baseerde de Commissie zich op de financiële gegevens van de volgende ondernemingen met betrekking tot 2023, die zij uit Orbis haalde: — AGT Ağaç Sanayi Ve Ticaret Anonim Şirketi; — Orma Orman Mahsulleri Integre Sanayi Ve Ticaret A.Ş. 3.2.3. Berekening (196) Op basis van het bovenstaande heeft de Commissie de normale waarde per productsoort in het stadium af fabriek berekend overeenkomstig artikel 2, lid 6 bis, punt a), van de basisverordening. (197) Eerst heeft de Commissie de niet-verstoorde productiekosten vastgesteld. De Commissie heeft de niet-verstoorde kosten per eenheid toegepast op het werkelijke verbruik van de individuele productiefactoren van de medewerkende producent-exporteur. Het door de indiener van het verzoek gemelde verbruik is geverifieerd. De Commissie heeft de gebruiksfactoren vermenigvuldigd met de niet-verstoorde kosten per eenheid in het representatieve land, zoals beschreven in punt 3.2.2.1. (198) Vervolgens heeft de Commissie de overhead-productiekosten en afschrijvingen bij de niet-verstoorde vervaardigingskosten opgeteld, zoals toegelicht in overweging 194, om te komen tot de niet-verstoorde productiekosten. (199) Op de productiekosten die zijn vastgesteld zoals beschreven in de vorige overweging, heeft de Commissie de VAA-kosten en de winst van de drie ondernemingen toegepast die werden vermeld in overweging 195. De VAA-kosten, uitgedrukt als percentage van de kosten van verkochte goederen en toegepast op de niet-verstoorde productiekosten, bedroegen 19,5 %. De winst, uitgedrukt als percentage van de kosten van verkochte goederen en toegepast op de niet-verstoorde productiekosten, bedroeg 28 %. (200) Op basis daarvan heeft de Commissie de normale waarde per productsoort af fabriek berekend overeenkomstig artikel 2, lid 6 bis, punt a), van de basisverordening. 3.2.4. Uitvoerprijs (201) De uitvoer naar de Unie door de in de steekproef opgenomen producenten-exporteurs vond plaats hetzij rechtstreeks naar onafhankelijke afnemers, hetzij via verbonden ondernemingen in de VRC, die echter minimale functies verrichtten. (202) Bijgevolg was de uitvoerprijs overeenkomstig artikel 2, lid 8, van de basisverordening de voor het betrokken product met het oog op uitvoer naar de Unie werkelijk betaalde of te betalen prijs. 3.2.5. Vergelijking (203) De Commissie moet overeenkomstig artikel 2, lid 10, van de basisverordening een billijke vergelijking tussen de normale waarde en de prijs bij uitvoer in hetzelfde handelsstadium maken en correcties toepassen om rekening te houden met verschillen die van invloed waren op de prijzen en de vergelijkbaarheid van de prijzen. In het onderhavige geval heeft de Commissie ervoor gekozen de normale waarde en de uitvoerprijs van de in de steekproef opgenomen producenten-exporteurs te vergelijken in het handelsstadium af fabriek. Zoals hieronder verder wordt toegelicht, werden de normale waarde en de uitvoerprijs waar nodig aangepast om: ze terug te rekenen tot het stadium af fabriek, en ii) correcties toe te passen voor verschillen tussen factoren waarvan werd beweerd en aangetoond dat zij van invloed zijn op de prijzen en de vergelijkbaarheid van de prijzen. 3.2.5.1.   Correcties op de normale waarde (204) Zoals uiteengezet in overweging 196, werd de normale waarde in het handelsstadium af fabriek vastgesteld door gebruik te maken van de productiekosten, samen met de bedragen voor de VAA-kosten en de winst, die voor dat handelsstadium redelijk werden geacht. Hieruit volgt dat verrekening niet noodzakelijk was. (205) Wat correcties betreft, was de Commissie van mening at de GS-code waaronder het onderzochte product voor uitvoer in de VCR is ingedeeld, onderworpen is aan een niet-terugvorderbare btw van 13 %, terwijl de normale waarde exclusief btw was berekend. Om een billijke vergelijking mogelijk te maken, is de normale waarde derhalve overeenkomstig artikel 2, lid 10, punt k), van de basisverordening naar boven bijgesteld voor de producenten-exporteurs die aan deze btw zijn onderworpen. (206) De Commissie heeft geen gronden gevonden om de normale waarde te corrigeren, en dergelijke correcties werden door geen van de in de steekproef opgenomen producenten-exporteurs gevraagd. 3.2.5.2.   Aanpassingen van de exportprijs (207) Om de uitvoerprijs terug te rekenen tot het handelsstadium af fabriek, zijn er correcties toegepast voor de kosten van vervoer, verzekering, laden en lossen, en verpakking. (208) Bovendien zijn er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten, bankkosten en provisies. Deze kosten en de kosten in de vorige overweging werden op basis van de door de exporteur gerapporteerde gegevens op transactieniveau in mindering gebracht op de uitvoerprijs. 3.2.6. Dumpingmarges (209) Voor de in de steekproef opgenomen medewerkende producenten-exporteurs heeft de Commissie de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product, zoals bepaald in artikel 2, leden 11 en 12, van de basisverordening. (210) Op grond hiervan zijn de voorlopige gewogen gemiddelde dumpingmarges, uitgedrukt in procenten van de cif-prijs, grens Unie, vóór inklaring: Groep Voorlopige dumpingmarge Forest Group 55,5  % Fusong Group 60,4  % JINFA Group 42,7  % (211) Voor de medewerkende producenten-exporteurs die niet in de steekproef zijn opgenomen, heeft de Commissie de gewogen gemiddelde dumpingmarge berekend overeenkomstig artikel 9, lid 6, van de basisverordening. Die marge werd dus vastgesteld op basis van de dumpingmarges die waren vastgesteld voor de in de steekproef opgenomen producenten-exporteurs. (212) Dit leidt voor de medewerkende producenten-exporteurs die geen deel uitmaken van de steekproef tot een voorlopige dumpingmarge van 50,7 %. (213) Voor alle andere producenten-exporteurs in de VRC heeft de Commissie de dumpingmarge overeenkomstig artikel 18 van de basisverordening aan de hand van de beschikbare gegevens vastgesteld. Daartoe heeft de Commissie de mate van medewerking van de producenten-exporteurs bepaald. De mate van medewerking komt overeen met het volume van de uitvoer naar de Unie van de medewerkende producenten-exporteurs, uitgedrukt als percentage van de totale invoer — volgens gegevens van Eurostat — uit het betrokken land naar de Unie tijdens het onderzoektijdvak. (214) De mate van medewerking is in dit geval hoog, aangezien de uitvoer van de medewerkende producenten-exporteurs goed was voor meer dan 80 % van de totale invoer tijdens het onderzoektijdvak. Op basis hiervan besloot de Commissie om de dumpingmarge voor niet-medewerkende producenten-exporteurs vast te stellen op het niveau van de in de steekproef opgenomen medewerkende onderneming met de hoogste dumpingmarge. (215) De volgende tabel bevat de voorlopige dumpingmarges, uitgedrukt als percentage van de cif-prijs, grens Unie, vóór inklaring: Onderneming Voorlopige dumpingmarge Forest Group 55,5  % Fusong Group 60,4  % JINFA Group 42,7  % Andere medewerkende ondernemingen 50,7  % Alle andere invoer van oorsprong uit de VRC 60,4  % 4. SCHADE 4.1. Omschrijving van de bedrijfstak van de Unie en de productie in de Unie (216) Tijdens het onderzoektijdvak werd het soortgelijke product door ongeveer 200 producenten in de Unie vervaardigd ( 95 ) . Zij vormen de “bedrijfstak van de Unie” in de zin van artikel 4, lid 1, van de basisverordening. (217) De totale productie in de Unie tijdens het onderzoektijdvak werd vastgesteld op ongeveer 48 000 vierkante meter. De Commissie heeft dit cijfer vastgesteld op basis van de gecontroleerde macro-economische vragenlijst die door de FEP is ingediend. Zoals aangegeven in overweging 7, vertegenwoordigden de drie in de steekproef opgenomen producenten in de Unie meer dan 20 % van de totale productie van het soortgelijke product in de Unie. 4.2. Vaststelling van de relevante markt van de Unie (218) Om vast te stellen of de bedrijfstak van de Unie schade heeft geleden en om het verbruik en de verschillende economische indicatoren betreffende de situatie van de bedrijfstak van de Unie vast te stellen, heeft de Commissie onderzocht of en in welke mate in de analyse rekening moest worden gehouden met het verdere gebruik van de productie van het soortgelijke product door de bedrijfstak van de Unie. (219) MWF kan worden gebruikt bij de vervaardiging van eindproducten voor de bouwsector, zoals trappen en plinten. De Commissie heeft vastgesteld dat een zeer gering deel van de productie van de producenten in de Unie voor intern gebruik bestemd was (in de beoordelingsperiode gemiddeld minder dan 1 %). In dit verband werd MWF eenvoudigweg overgedragen (zonder factuur) binnen dezelfde productielocatie of onderneming voor verdere downstreamverwerking. (220) Het onderscheid tussen intern gebruik en de vrije markt is relevant voor de schadeanalyse omdat de voor intern gebruik bestemde producten niet rechtstreeks concurreren met de invoer. De productie voor de verkoop op de vrije markt concurreert daarentegen rechtstreeks met het ingevoerde product. (221) Vanwege de zeer geringe hoeveelheid MWF die intern wordt gebruikt, achtte de Commissie het echter niet zinvol om de schade-indicatoren verder uit te splitsen dan in intern verbruik en vrij verbruik, zoals aangegeven in tabel 2. 4.3. Verbruik in de Unie (222) De Commissie heeft het verbruik in de Unie voor de verkoop van de bedrijfstak van de Unie in de Unie vastgesteld op basis van de gecontroleerde antwoorden op de macrovragenlijst en voor de invoer op basis van Eurostat. (223) Het verbruik in de Unie heeft zich als volgt ontwikkeld: Tabel 2 Verbruik in de Unie (vierkante meter) 2020 2021 2022 Onderzoektijdvak (2023) Totaal verbruik in de Unie 70 383 041 75 151 588 77 580 866 50 509 888 Index 100 107 110 72 Productie voor intern gebruik 791 459 753 192 563 601 772 780 Index 100 95 71 98 Vrije markt 69 591 582 74 398 396 77 017 265 49 737 108 Index 100 107 111 71 Bron: gecontroleerde antwoorden op de macrovragenlijst en Eurostat (224) Het totale verbruik in de Unie is gestegen van ongeveer 70,4 miljoen vierkante meter in 2020 tot ongeveer 77,6 miljoen vierkante meter in 2022, een stijging van 10 %. In 2023 is het totale verbruik in de Unie echter gedaald tot ongeveer 50,5 miljoen vierkante meter, wat neerkomt op een daling van 28 % ten opzichte van 2020. (225) Het vrije verbruik in de Unie ontwikkelde zich op een manier die sterk vergelijkbaar is met die van het totale verbruik in de Unie. Het is gestegen van ongeveer 69,6 miljoen vierkante meter in 2020 tot ongeveer 77,0 miljoen vierkante meter in 2022, een stijging van 11 %. In 2023 is het vrije verbruik in de Unie echter gedaald tot ongeveer 49,7 miljoen vierkante meter, wat neerkomt op een daling van 29 % ten opzichte van 2020. (226) Het interne gebruik was zeer laag in verhouding tot met het totale verbruik. De ontwikkeling ervan was stabieler en daalde in de beoordelingsperiode met slechts 2 %. 4.4. Invoer uit het betrokken land 4.4.1. Hoeveelheden en marktaandeel van de invoer uit het betrokken land (227) De Commissie heeft de ingevoerde hoeveelheid vastgesteld op basis van gegevens van Eurostat. Eurostat registreerde de ingevoerde hoeveelheid voornamelijk in massa (kg) en bij wijze van aanvullende eenheid ook in vierkante meter. Zoals vermeld in de klacht, was het echter duidelijk dat de geregistreerde aanvullende eenheden niet betrouwbaar waren omdat de resulterende oppervlaktedichtheid voor sommige geregistreerde invoergegevens geen geschikte oppervlaktedichtheid voor MWF was. In de klacht heeft de klager de aanvullende maatstaven voor oppervlaktedichtheid aangepast indien deze niet in de orde van grootte van 7 en 9,5 lagen, om de gerapporteerde cijfers in vierkante meter te corrigeren. Deze bandbreedte was door de klager vastgesteld op basis van openbaar beschikbare bronnen. Tijdens het onderzoek had de Commissie echter toegang tot een bredere reeks gegevens dan in het klachtstadium beschikbaar was. De correcties werden daarom aangebracht als de oppervlaktedichtheid niet tussen 4,59 en 14,94 lag en werden gebaseerd op de gegevens die beschikbaar waren voor de ondernemingen die aan dit onderzoek hebben meegewerkt. Indien er een correctie nodig was, werd de door de medewerkende partijen gerapporteerde gewogen gemiddelde oppervlaktedichtheid gebruikt (7,73) en werd een herziene invoerhoeveelheid in vierkante meter verkregen. Deze methode werd op de invoer uit alle landen toegepast voor de vier jaar van de beoordelingsperiode. Het marktaandeel van de invoer uit het betrokken land werd vastgesteld op basis van de invoer in de Unie uit alle door Eurostat geregistreerde landen, maar met correcties op de hierboven vermelde aanvullende eenheden, plus de gecontroleerde verkoop op de markt van de Unie die door de FEP voor de producenten in de Unie was gerapporteerd. (228) In tabel 3 is de gecorrigeerde invoerhoeveelheid in vierkante meter vermeld, evenals de massagegevens in kg. Uit de gegevens in kg blijkt dat de correctiemethode een positief corrigerend effect op de invoergegevens had, en geen verstorend effect. Tabel 3 Invoervolume (vierkante meter en kg) en marktaandeel 2020 2021 2022 Onderzoektijdvak (2023) Omvang van de invoer uit het betrokken land (vierkante meter) 11 704 508 14 701 223 19 573 928 11 202 585 Index 100 126 167 96 Marktaandeel 16,8 % 19,8 % 25,4 % 22,5 % Index 100 117 151 134 Omvang van de invoer uit het betrokken land (kg) 92 811 900 113 925 300 154 565 300 88 459 100 Index 100 123 167 95 Bron: Eurostat. (229) De invoer uit het betrokken land is gestegen van ongeveer 11,7 miljoen vierkante meter in 2020 tot ongeveer 19,6 miljoen vierkante meter in 2022, een stijging van 67 %. In 2023 is deze invoer echter gedaald tot ongeveer 11,2 miljoen vierkante meter, wat neerkomt op een daling van 4 % ten opzichte van 2020. (230) De invoer qua gewicht in kg vertoonde een trend die sterk vergelijkbaar is met die van de invoer in vierkante meter. (231) Wat het marktaandeel betreft, is de invoer (in vierkante meter) uit het betrokken land gestegen van 16,8 % in 2020 tot 25,4 % in 2022, een stijging van 51 %. In 2023 is het marktaandeel van deze invoer echter gedaald tot 22,5 %, wat nog steeds een stijging van 34 % ten opzichte van 2020 vertegenwoordigde. 4.4.2. Prijzen van de invoer uit het betrokken land en prijsonderbieding (232) De Commissie heeft de prijzen van de invoer vastgesteld op basis van de gecontroleerde antwoorden van de in de steekproef opgenomen Chinese producenten-exporteurs wat betreft de factuurwaarde (in CNY omgerekend naar EUR per vierkante meter) en met gebruikmaking van Eurostat-gegevens in gewicht (EUR per kg). Zoals hierboven vermeld, waren de prijzen van de invoer op basis van de aanvullende gegevens in vierkante meter in Eurostat niet betrouwbaar. (233) De prijsonderbieding van de invoer werd vastgesteld op basis van de gecontroleerde cif-prijzen van de in de steekproef opgenomen Chinese producenten-exporteurs en de prijzen af fabriek van de in de steekproef opgenomen producenten in de Unie. (234) De gewogen gemiddelde prijzen van de invoer in de Unie vanuit het betrokken land hebben zich als volgt ontwikkeld: Tabel 4 Invoerprijzen (EUR/vierkante meter en EUR/kg) 2020 2021 2022 Onderzoektijdvak (2023) VRC — Factuurprijzen van de in de steekproef opgenomen exporteurs (EUR/vierkante meter) 19,1 19,8 23,2 21,1 Index 100 104 121 111 VRC — Gegevens van Eurostat (EUR/kg) 2,59 2,80 3,35 2,93 Index 100 108 130 113 Bron: in de steekproef opgenomen producenten-exporteurs en Eurostat (235) De naar EUR per vierkante meter omgerekende Chinese uitvoerprijzen zoals gerapporteerd door de in de steekproef opgenomen Chinese producenten-exporteurs zijn in de periode 2020-2022 met 21 % gestegen. In 2023 zijn deze prijzen echter met 10 % gedaald. De prijzen waren in 2023 11 % hoger dan in 2020. (236) De prijzen van de invoer uit de VRC op basis van Eurostat in EUR/kg zijn in de periode 2020-2022 met 30 % gestegen. In 2022 namen de prijzen af met 20 % ten opzichte van 2021. In 2023 zijn deze prijzen echter met 13 % gedaald. De prijzen waren in 2023 13 % hoger dan in 2020. (237) De Commissie heeft de prijsonderbieding tijdens het onderzoektijdvak vastgesteld aan de hand van een vergelijking van: (a) de gewogen gemiddelde verkoopprijs per productsoort die de in de steekproef opgenomen producenten in de Unie in rekening brachten aan niet-verbonden afnemers op de markt van de Unie, gecorrigeerd tot het niveau af fabriek, en (b) de overeenkomstige gewogen gemiddelde invoerprijs per productsoort die door de in de steekproef opgenomen Chinese producenten werd berekend aan de eerste onafhankelijke afnemer op de markt van de Unie, op cif-basis, met de nodige correcties voor kosten na invoer (de douanerechten voor deze invoer bedroegen 0 %). (238) De prijzen werden vergeleken per productsoort voor transacties in hetzelfde handelsstadium, zo nodig na correctie, en met aftrek van kortingen en rabatten. Het resultaat van de vergelijking werd uitgedrukt als een percentage van de theoretische omzet in het onderzoektijdvak van de in de steekproef opgenomen producenten in de Unie. Daaruit bleek een gewogen gemiddelde prijsonderbiedingsmarge tussen 31,0 % en 35,9 % van de invoer uit het betrokken land op de markt van de Unie. Er werd prijsonderbieding vastgesteld voor meer dan 95 % van de overeenkomstige invoer. Daarnaast stemde ongeveer 93 % van de invoer van de in de steekproef opgenomen producenten-exporteurs overeen met de exacte soorten die door de bedrijfstak van de Unie werden verkocht. (239) De Chinese producent-exporteur Jinfa stelde wijzigingen voor in de structuur van het productcontrolenummer (PCN). Jinfa stelde voor om de granulariteit voor de dikte van de toplaag en voor de indeling te verhogen. Jinfa stelde tevens voor om een extra parameter voor de totale dikte toe te voegen. F. W. Barth and Co. GmbH (“Barth”), Thede & Witte Holzimport GmbH & Co. KG (“Thede & Witte”) Puderbach Holzhandel GmbH recentelijk KG (“Puderbach”), MEFO Floor GmbH recentelijk KG (“MEFO Floor”) en Floors 4Ever UAB (“Floors 4Ever”) hebben ook korte opmerkingen gemaakt over kwesties in verband met de indeling. (240) De Commissie heeft de PCN-structuur gewijzigd door de granulariteit voor de toplaag te verhogen, aangezien de vorige orden van grootte niet homogeen waren. De andere parameters zijn ongewijzigd gelaten, aangezien de aanvullende suggesties van de partijen voor de PCN-structuur niet nodig werden geacht en het PCN alleen maar ingewikkelder zouden maken. De Commissie merkte met name op dat de indeling van niet-eersteklasproducten subjectief was en dat elke onderneming haar eigen manier voor het definiëren van de verschillende soorten niet-eersteklasproducten had. (241) De AUMI voerde aan dat bij de berekening van de prijsonderbieding rekening moet worden gehouden met verschillen in het handelsstadium. (242) De Commissie stelde vast dat de Chinese producenten-exporteurs verkochten aan importeurs of groothandelaren. De bedrijfstak van de Unie verkocht ook aan deze soorten afnemers, maar daarnaast ook aan soorten afnemers verder downstream, zoals detaillisten, doe-het-zelf-winkels, architecten en andere spelers in de bouw- en renovatiesector. De Commissie heeft daarom een tweede berekening van de prijsonderbieding uitgevoerd door de prijzen van de bedrijfstak van de Unie te verminderen voor verkoop aan deze downstream-afnemers. Bij deze vermindering is in aanmerking genomen dat agenten voor de verkoop van MWF in bepaalde landen van de Unie doorgaans 5 % provisie in rekening brengen om hun kosten en winstmarge te dekken. Indien de verkoop van de bedrijfstak van de Unie plaatsvond aan andere afnemers dan handelaren en groothandelaren, werd bij deze berekening derhalve een vermindering van 5 % voor het handelsstadium toegepast. Bij gebruik van deze methode varieerden de gewogen gemiddelde prijsonderbiedingsmarges van 28,8 % tot 34,0 %. (243) De AUMI voerde aan dat de prijzen van een producent in de Unie aanzienlijk lager waren dan die welke doorgaans door AUMI-leden worden gehanteerd, wat het voor hen onmogelijk maakt om te concurreren. De AUMI voerde tevens aan dat er prijsverschillen tot 40 % bestonden tussen AUMI-leden die hun producten betrekken uit de VRC en ondernemingen in de Unie die geen producten uit de VRC betrekken. (244) De Commissie heeft een beoordeling uitgevoerd van het door de AUMI ingediende bewijsmateriaal, dat betrekking had op een prijsofferte voor een beperkt aantal productsoorten buiten het onderzoektijdvak. Dit bewijsmateriaal werd anekdotisch geacht en deed niet af aan de uitgebreide berekening van de Commissie, die betrekking had op alle verkopen aan de Unie tijdens het onderzoektijdvak door de in de steekproef opgenomen producenten in de Unie en producenten-exporteurs. Dit argument werd dan ook afgewezen. 4.5. Economische situatie van de bedrijfstak van de Unie 4.5.1. Algemene opmerkingen (245) Overeenkomstig artikel 3, lid 5, van de basisverordening omvatte het onderzoek naar de gevolgen van de invoer met dumping voor de bedrijfstak van de Unie een beoordeling van alle economische indicatoren die tijdens de beoordelingsperiode van invloed waren op de situatie van de bedrijfstak van de Unie. (246) Zoals vermeld in overweging 7, werd voor de vaststelling van de mogelijke door de bedrijfstak van de Unie geleden schade gebruikgemaakt van een steekproef. (247) Voor de schadevaststelling heeft de Commissie onderscheid gemaakt tussen macro-economische en micro-economische schade-indicatoren. De Commissie heeft de macro-economische indicatoren beoordeeld op basis van gegevens in de antwoorden van de FEP op de vragenlijst. De gegevens hadden betrekking op alle producenten in de Unie. De Commissie heeft de micro-economische indicatoren beoordeeld op basis van de gegevens die de in de steekproef opgenomen producenten in de Unie in de antwoorden op de vragenlijst hadden verstrekt. Beide gegevensreeksen bleken representatief te zijn voor de economische situatie van de bedrijfstak van de Unie. (248) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, groei, werkgelegenheid, productiviteit, hoogte van de dumpingmarge en herstel van eerdere dumping. (249) De micro-economische indicatoren zijn: gemiddelde prijzen per eenheid, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. 4.5.2. Macro-economische indicatoren 4.5.2.1.   Productie, productiecapaciteit en bezettingsgraad (250) De totale productie in de Unie, de productiecapaciteit en de bezettingsgraad in de Unie hebben zich in de beoordelingsperiode als volgt ontwikkeld: Tabel 5 Productie, productiecapaciteit en bezettingsgraad 2020 2021 2022 Onderzoektijdvak (2023) Productie (in vierkante meter) 69 227 000 72 919 000 70 038 000 47 882 100 Index 100 105 101 69 Productiecapaciteit (in vierkante meter) 91 784 564 85 746 300 84 910 179 83 670 023 Index 100 93 93 91 Bezettingsgraad 75  % 85  % 82  % 57  % Index 100 113 109 76 Bron: gecontroleerde macrovragenlijst. (251) Tijdens de hele beoordelingsperiode daalde het productievolume van de bedrijfstak van de Unie met 31 %. Uit een gedetailleerde analyse bleek dat die daling van de productie zich hoofdzakelijk in 2023 voordeed. (252) De productiecapaciteit in de Unie werd berekend op basis van de bereikbare maximumproductie op de lange termijn, rekening houdend met het onderhoud. In de beoordelingsperiode nam de productiecapaciteit van de Unie af met 9 %. (253) Tijdens de beoordelingsperiode daalde de bezettingsgraad in de Unie met 24 %, ondanks een daling van de productiecapaciteit met 9 %. 4.5.2.2.   Verkoopvolume en marktaandeel (254) Het verkoopvolume en het marktaandeel van de bedrijfstak van de Unie hebben zich in de beoordelingsperiode als volgt ontwikkeld: Tabel 6 Verkoopvolume en marktaandeel 2020 2021 2022 Onderzoektijdvak (2023) Verkoopvolume op de markt van de Unie (in vierkante meter) 51 113 909 52 082 542 50 419 026 33 366 160 Index 100 102 99 65 Marktaandeel 73,4  % 70,0  % 65,5  % 67,1  % Index 100 95 89 91 Bron: gecontroleerde macrovragenlijst. (255) De totale verkoop in de Unie is in de periode 2020-2022 betrekkelijk stabiel gebleven. In 2023 is de verkoop in de Unie echter gedaald tot ongeveer 33,4 miljoen vierkante meter, tegenover 50,4 miljoen vierkante meter in 2022, wat neerkomt op een daling van 35 % ten opzichte van 2020. (256) Al deze verkopen vonden plaats op de vrije markt, aangezien er in de beoordelingsperiode geen verkoop voor intern gebruik plaatsvond. De gegevens over het interne gebruik in tabel 2 hebben betrekking op intern gebruik waarbij geen sprake was van daadwerkelijke verkoop. (257) Wat het marktaandeel betreft, zijn de verkoophoeveelheden in de Unie gedaald van 73,4 % in 2020 tot 65,5 % in 2022, een daling van 11 %. In 2023 is het marktaandeel van deze verkoop echter gestegen tot 67,1 %, wat neerkomt op een daling van 9 % ten opzichte van 2020. (258) De sterke daling van de verkoophoeveelheden van de bedrijfstak van de Unie in de Unie tijdens de beoordelingsperiode was het gevolg van de marktpenetratie van de invoer uit de VRC tegen prijzen die de bedrijfstak van de Unie onderboden, zoals blijkt uit de overwegingen 237 tot en met 242. Daarnaast was de sterke daling van de verkoop in 2023 onder meer het gevolg van een daling van de vraag in de bouwsector. (259) De ontwikkeling van het marktaandeel van de bedrijfstak van de Unie in de beoordelingsperiode was eveneens het gevolg van deze factoren. Het verlies van marktaandeel was in 2022 opgelopen tot 11 %, maar in het onderzoektijdvak vond een licht herstel plaats tijdens de grote problemen waarmee de bouwsector op dat moment te kampen had. 4.5.2.3.   Groei (260) Gelet op het feit dat de bedrijfstak van de Unie 9 % marktaandeel verloor tijdens de beoordelingsperiode en dat zijn verkoop op de vrije markt met 35 % daalde, is het duidelijk dat er geen groei heeft plaatsgevonden, maar dat daarentegen sprake was van een periode van krimp, zowel in absolute cijfers als in verhouding tot het verbruik op de vrije markt. 4.5.2.4.   Werkgelegenheid en productiviteit (261) De werkgelegenheid en de productiviteit hebben zich in de beoordelingsperiode als volgt ontwikkeld: Tabel 7 Werkgelegenheid en productiviteit 2020 2021 2022 Onderzoektijdvak (2023) Aantal werknemers (vte) 12 204 12 774 13 294 10 509 Index 100 105 109 86 Productiviteit (m2/werknemer) 5 672 5 708 5 269 4 556 Index 100 101 93 80 Bron: gecontroleerde macrovragenlijst. (262) De werkgelegenheid in de bedrijfstak van de Unie daalde tijdens de beoordelingsperiode met 14 % op basis van voltijdequivalenten (vte). (263) In de beoordelingsperiode daalde de productiviteit uitgedrukt in ton per werknemer met 20 %. 4.5.2.5.   Hoogte van de dumpingmarge en herstel van eerdere dumping (264) Alle dumpingmarges lagen aanzienlijk boven de de-minimisdrempel. De gevolgen van de hoogte van de werkelijke dumpingmarges voor de bedrijfstak van de Unie waren aanzienlijk, gezien het volume en de prijzen van de invoer uit het betrokken land. (265) Dit is het eerste antidumpingonderzoek ten aanzien van het betrokken product. Daarom waren er geen gegevens beschikbaar om de gevolgen van mogelijke dumping in het verleden vast te stellen. 4.5.3. Micro-economische indicatoren 4.5.3.1.   Prijzen en factoren die de prijzen beïnvloeden (266) De gewogen gemiddelde verkoopprijs per eenheid van de in de steekproef opgenomen producenten in de Unie voor verkoop aan niet-verbonden afnemers in de Unie heeft zich in de beoordelingsperiode als volgt ontwikkeld: Tabel 8 Verkoopprijzen in de Unie 2020 2021 2022 Onderzoektijdvak (2023) Gemiddelde verkoopprijs per eenheid op de vrije markt (EUR/vierkante meter) 21,5 21,9 26,5 26,7 Index 100 102 123 124 Productiekosten per eenheid (EUR/vierkante meter) 17,8 18,1 23,2 25,2 Index 100 102 131 142 Bron: in de steekproef opgenomen producenten in de Unie (267) De verkoopprijzen per eenheid op de markt van de Unie voor verkoop aan niet-verbonden partijen stegen in de beoordelingsperiode van 21,5 EUR/vierkante meter tot 26,7 EUR/vierkante meter, een stijging van 24 %. De voornaamste stijging vond plaats in 2022, toen de verkoopprijzen per eenheid met 21 % stegen. (268) Deze schijnbaar positieve trend moet worden gezien in de context van belangrijke stijgingen van de grondstoffenkosten. Tijdens het onderzoektijdvak vertegenwoordigden deze kosten meer dan 50 % van de volledige productiekosten per eenheid. Deze productiekosten per eenheid stegen in de beoordelingsperiode met 42 %, veel sterker dan de gemiddelde verkoopprijzen op de vrije markt van de Unie. (269) Zowel de verkoopprijzen per eenheid als de kosten per eenheid stegen in 2021 met 2 % ten opzichte van 2020. In 2022 stegen de verkoopprijzen echter met 21 % als gevolg van de stijging van de grondstoffenkosten. Aangezien de stijging van de kosten per eenheid veel groter was (29 %), was het bovendien duidelijk dat de prijzen werden gedrukt. Zoals aangegeven in tabel 4, zijn de prijzen van de invoer uit de VRC in 2022 slechts met 20 % gestegen. (270) In 2023 zijn de kosten per eenheid gestegen tot 25,2 EUR/vierkante meter, voornamelijk vanwege een sterke daling van de verkoophoeveelheden als gevolg van een daling van de vraag in de bouwsector, zoals blijkt uit tabel 6. De bedrijfstak van de Unie was echter niet in staat zich aan de nieuwe marktsituatie aan te passen, en zijn marktprijzen stegen slechts met 1 %. In 2023 daalden de Chinese prijzen met 13 %, hetgeen leidde tot een enorme prijsdruk op de bedrijfstak van de Unie. 4.5.3.2.   Loonkosten (271) De gemiddelde loonkosten van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 9 Gemiddelde loonkosten per werknemer 2020 2021 2022 Onderzoektijdvak (2023) Gemiddelde loonkosten per werknemer uitgedrukt in vte (EUR) 22 887 23 948 24 673 27 099 Index 100 105 108 118 Bron: in de steekproef opgenomen producenten in de Unie (272) De gemiddelde loonkosten per werknemer stegen in de beoordelingsperiode met 18 %. Over de ontwikkeling van de salarissen is onderhandeld met de vakbonden en de andere personeelskosten werden vastgesteld door de nationale overheden. De beoordelingsperiode was een periode van hoge inflatie. 4.5.3.3.   Voorraden (273) De voorraden van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 10 Voorraden 2020 2021 2022 Onderzoektijdvak (2023) Eindvoorraden (vierkante meter) 1 447 775 1 500 393 1 651 352 1 912 066 Index 100 104 114 132 Eindvoorraden als percentage van de productie 9,8  % 8,8  % 9,8  % 16,1  % Index 100 90 100 165 Bron: in de steekproef opgenomen producenten in de Unie (274) De eindvoorraden van de in de steekproef opgenomen producenten in de Unie stegen in de beoordelingsperiode met 32 %. Deze voorraden stegen in de beoordelingsperiode als een percentage van de productie met 65 %. Voorraden zijn zeer belangrijk in de bedrijfstak van de Unie voor MWF, aangezien de producten doorgaans uit voorraad worden verkocht en productie op bestelling veeleer een uitzondering op deze praktijk vormt. De voorraden zijn doorgaans dan ook vrij hoog, zoals blijkt uit de percentages van de productie in tabel 10. De stijgingen van de voorraden, zowel in absolute cijfers als als percentage van de productie, waren het gevolg van een sterke daling van de verkoop in 2023, aangezien de bedrijfstak van de Unie probeerde zijn productieniveaus op een efficiënte manier aan te passen. 4.5.3.4.   Winstgevendheid, kasstroom, investeringen, rendement van investeringen en vermogen om kapitaal aan te trekken (275) De winstgevendheid, de kasstroom, de investeringen en het rendement van de investeringen van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 11 Winstgevendheid, kasstroom, investeringen en rendement van investeringen 2020 2021 2022 Onderzoektijdvak (2023) Winstgevendheid van de verkoop in de Unie aan niet-verbonden afnemers (% van omzet) 7,2  % 7,9  % 5,0  % –3,9  % Index 100 110 71 -54 Kasstroom (EUR) 26 039 959 29 131 378 24 085 723 -1 822 011 Index 100 112 92 -7 Investeringen (EUR) 5 266 156 13 256 301 7 849 042 12 046 395 Index 100 252 149 229 Rendement van investeringen 27,4  % 38,1  % 30,7  % –7,2  % Index 100 139 112 -26 Bron: in de steekproef opgenomen producenten in de Unie (276) De Commissie heeft de winstgevendheid van de in de steekproef opgenomen producenten in de Unie vastgesteld door de nettowinst vóór belastingen op de verkoop van het soortgelijke product aan niet-verbonden afnemers in de Unie uit te drukken als een percentage van de aldus gerealiseerde omzet. De winstgevendheid van de in de steekproef opgenomen producenten bedroeg in 2020 en 2021 meer dan 7 %, maar daalde in 2022 tot 5,0 %. Dit was het gevolg van de prijsdruk van de toenemende hoeveelheid van de invoer uit de VRC, zoals uiteengezet in overweging 269. In het onderzoektijdvak daalde de winstgevendheid wederom, deze keer sterker. De indicator kwam uit op –3,9 % en lag daarmee onder het break-evenpunt. In het onderzoektijdvak bleef de bedrijfstak van de Unie onder prijsdruk van de invoer uit de VRC staan, maar had hij ook te lijden onder het feit dat als gevolg van problemen in de bouwsector de vraag naar MWF met 35 % daalde, zoals blijkt uit tabel 3. (277) Uit de ontwikkeling van de winstgevendheid, in combinatie met de verkoopprijzen en productiekosten in tabel 8 en de prijsontwikkeling van de invoer uit de VRC, bleek dat er sprake was van een aanzienlijke verhindering van een prijsverhoging. De bedrijfstak van de Unie kon zijn prijzen niet verhogen om de kostenstijgingen voldoende bij te houden om tegen redelijk winstgevende prijzen te kunnen verkopen. Dit betekent dat de winstgevendheid van de bedrijfstak van Unie in het onderzoektijdvak daalde tot onder het break-evenpunt. (278) De nettokasstroom weerspiegelt het vermogen van de producenten in de Unie om hun activiteiten zelf te financieren. Deze kasstroom ontwikkelde zich op een vergelijkbare wijze als het rendement op de omzet, met in 2022 eerst een daling en vervolgens in het onderzoektijdvak een negatieve waarde. (279) Het rendement van investeringen is de winst uitgedrukt als een percentage van de nettoboekwaarde van de investeringen. Dit rendement ontwikkelde zich eveneens op een vergelijkbare wijze als het rendement op de omzet, met in 2022 een afname en in het onderzoektijdvak een sterke daling van 30,7 % in 2022 tot –7,2 % in het onderzoektijdvak. (280) De in de steekproef opgenomen producenten in de Unie zijn in de beoordelingsperiode blijven investeren, zoals blijkt uit de bovenstaande investeringscijfers. De investeringen bedroegen tussen 5 en 13 miljoen EUR per jaar en werden hoofdzakelijk gedaan om de efficiëntie te verbeteren en bestaande faciliteiten te onderhouden. De ondernemingen van de bedrijfstak van de Unie verklaarden dat dergelijke investeringen het minimum waren om efficiënt te blijven. Zij vertegenwoordigden in elk van de vier jaren van de beoordelingsperiode minder dan 4 % van de omzet. De bedrijfstak van de Unie verklaarde dat de investeringen werden beperkt door een afnemend vermogen om kapitaal aan te trekken. Zoals vermeld in overweging 338 heeft een van de ondernemingen van de bedrijfstak van de Unie bewijsmateriaal verstrekt waaruit blijkt dat een investering van 10-15 miljoen EUR was geannuleerd als gevolg van de slechte marktsituatie in 2022 en 2023. De verlaging van het rendement van investeringen brengt het toekomstige vermogen van de bedrijfstak van de Unie om kapitaal aan te trekken in gevaar, en daarmee ook het voortbestaan van deze bedrijfstak op de middellange en lange termijn. 4.5.4. Conclusie over schade (281) De verslechtering van de economische situatie van de bedrijfstak van de Unie vond plaats op een markt met een toenemende vraag tot 2022. In 2023 daalde het verbruik echter met 35 %. Het marktaandeel van de bedrijfstak van de Unie nam tijdens de beoordelingsperiode met 9 % af, van 73,4 % in 2020 tot 67,1 % in het onderzoektijdvak. (282) De ontwikkeling van het interne gebruik vertoonde in de beoordelingsperiode een geringe daling met 2 %. Uit het onderzoek bleek dat het interne gebruik niet rechtstreeks wordt beïnvloed door de invoer met dumping. Dit betekent dat het interne gebruik geen doorslaggevende factor in de schadeanalyse vormde. (283) De ontwikkeling van de verkoopprijzen vertoonde tijdens de beoordelingsperiode een schijnbaar positieve trend. Uit het onderzoek bleek evenwel dat de positieve ontwikkeling van de verkoopprijzen verband hield met de ontwikkeling van de grondstoffenprijzen, die gedurende die periode aanzienlijk toenamen. (284) De meeste indicatoren lieten een duidelijk negatieve trend zien, zoals de winstgevendheid, het rendement van investeringen en de kasstroom. Al deze cijfers waren in 2020 en 2021 nog positief, maar daalden in 2022 en werden negatief in 2023. De eindvoorraden eindproducten namen toe, hetgeen ook nadelige gevolgen had voor de kasstroom. Deze trends vloeiden voort uit ontwikkelingen in de trends van de verkoopprijzen en de productiekosten. Dergelijke factoren, in combinatie met de ontwikkeling van de prijzen van de invoer uit de VRC bij toenemende hoeveelheden, tonen duidelijk aan dat er sprake is van verhindering van een prijsverhoging. In 2022 steeg de invoer met dumping qua hoeveelheid en stegen de prijzen niet in overeenstemming met de grondstofkosten. In 2023 daalden de invoerprijzen en kon de bedrijfstak van de Unie de prijzen niet vaststellen op een niveau dat hem in staat zou stellen zijn kosten te dekken. In 2020 en 2021 wist de bedrijfstak weliswaar een redelijke winst te boeken, maar in 2022 daalde deze winst tot onder de streefwinstmarge (7,3 %) en in 2023 werd de winstgevendheid sterk negatief. (285) Tijdens de beoordelingsperiode heeft de bedrijfstak van de Unie investeringen gedaan om efficiënt te blijven. Na 2021 was er echter bewijs van een afnemend vermogen om kapitaal aan te trekken. (286) Hoewel de schade in dit onderzoek hoofdzakelijk prijs- en prestatie-indicatoren betrof, zoals de winstgevendheid en het vermogen om kapitaal aan te trekken, had de bedrijfstak van de Unie ook te lijden onder een afname van de volume-indicatoren. De productie, de capaciteit, de bezettingsgraad, het verkoopvolume en het marktaandeel op de markt van de Unie namen tijdens de beoordelingsperiode allemaal af. Bovendien waren er ook dalingen te zien van de werkgelegenheid en de productiviteit, die verband hielden met het lagere productieniveau en het lagere verkoopvolume. In de periode 2020-2022 nam het marktaandeel van de invoer uit de VRC toe, maar in het onderzoektijdvak ging een deel van deze toename weer verloren. In 2023 daalden de prijzen van de invoer uit de VRC echter aanzienlijk. Dit had een sterke invloed op de financiële indicatoren van de bedrijfstak van de Unie, waarbij de winstgevendheid, het rendement van investeringen en de kasstroom alle negatief werden. (287) Op basis van het bovenstaande is de Commissie in dit stadium tot de conclusie gekomen dat de bedrijfstak van de Unie aanmerkelijke schade heeft geleden in de zin van artikel 3, lid 5, van de basisverordening. 5. OORZAKELIJK VERBAND (288) Overeenkomstig artikel 3, lid 6, van de basisverordening heeft de Commissie onderzocht of de bedrijfstak van de Unie door de invoer met dumping uit het betrokken land aanmerkelijke schade heeft geleden. Overeenkomstig artikel 3, lid 7, van de basisverordening heeft de Commissie ook onderzocht of de bedrijfstak van de Unie in dezelfde periode door andere bekende factoren schade kon hebben geleden. De Commissie heeft zich ervan verzekerd dat eventuele schade die werd veroorzaakt door andere factoren dan de invoer met dumping uit het betrokken land, niet aan de invoer met dumping werd toegeschreven. Die factoren zijn: de daling van het verbruik, invoer uit derde landen, invoer in de Unie door ondernemingen die verbonden zijn met de bedrijfstak van de Unie, de uitvoerprestaties van de bedrijfstak van de Unie en stijgingen van de kosten, met inbegrip van investeringen en intern gebruik. 5.1. Gevolgen van de invoer met dumping (289) Zoals blijkt uit tabel 3, is het volume van de invoer met dumping uit de VRC gestegen van ongeveer 11,7 miljoen vierkante meter in 2020 tot ongeveer 19,6 miljoen vierkante meter in 2022, een stijging van 67 %. In het onderzoektijdvak daalden de invoerhoeveelheden tot 11,2 miljoen vierkante meter. Wat het marktaandeel betreft, is de invoer met dumping uit de VRC gestegen van 16,8 % in 2020 tot 25,4 % in 2022, een stijging van 51 %. In het onderzoektijdvak daalde het marktaandeel tot 22,5 %. Over de gehele beoordelingsperiode nam het marktaandeel van de invoer uit de VRC toe met 34 %. (290) Deze vaststellingen vielen samen met een daling met 35 % in de verkoop van de bedrijfstak van de Unie op de vrije markt en een daling van het marktaandeel van 73,4 % tot 67,1 %, wat overeenkomt met een daling van 9 %. (291) Zoals toegelicht in de overwegingen 269 en 270, verhinderde de invoer uit de VRC dat de bedrijfstak van de Unie in 2022 en het onderzoektijdvak zijn prijzen kon verhogen. Een dergelijke verhindering van een prijsverhoging betekende dat, toen de kosten per eenheid van de producenten in de Unie in 2022 met 29 % stegen (voornamelijk als gevolg van de stijging van de grondstoffenkosten), de producenten in de Unie niet in staat waren hun verkoopprijzen zodanig aan te passen dat zij hun winstgevendheidsniveaus konden handhaven. Deze situatie verslechterde in het onderzoektijdvak, toen de kosten verder stegen. In het onderzoektijdvak daalden de prijzen van de invoer uit de VRC zelfs met 13 %. Als gevolg van deze verhindering van een prijsverhoging leed de bedrijfstak van de Unie in het onderzoektijdvak een verlies van 3,9 %. (292) De penetratie van de invoer uit de VRC gedurende de beoordelingsperiode was mogelijk omdat het onderzochte product doorgaans uit voorraad wordt verkocht en de prijs een belangrijke rol speelt in het besluitvormingsproces van de afnemers. Dat de achteruitgang van de economische situatie van de bedrijfstak van de Unie samenviel met de aanmerkelijke aanwezigheid van invoer met dumping uit de VRC, die de prijzen van de bedrijfstak van de Unie onderbood en de prijsniveaus op de markt van de Unie onder druk zette, bevestigt een oorzakelijk verband tussen beide. (293) De AUMI en de CNFPIA voerden aan dat indien er sprake was van aanmerkelijke schade, deze niet werd veroorzaakt door invoer uit de VRC, aangezien de vermeende aanmerkelijke schade optrad toen de invoer uit de VRC zich op het laagste niveau bevond. (294) De Commissie merkte op dat bij dit argument geen rekening is gehouden met twee belangrijke factoren die verband houden met de door de bedrijfstak van de Unie geleden schade. Ten eerste werd voor het eerst schade geleden in 2022, toen de winst daalde van 7,9 % tot 5,0 %, een daling van 36 %. Daarnaast blijkt uit tabel 11 dat de kasstroom in 2022 daalde met 17 % en het rendement van investeringen met 14 %. Deze verslechtering werd veroorzaakt doordat de bedrijfstak van de Unie als gevolg van de in dat jaar begonnen prijsdruk zijn verkoopprijzen niet kon verhogen overeenkomstig zijn kostenstijgingen. De door de bedrijfstak van de Unie in 2022 geleden schade hield geen verband met het verbruik, dat in dat jaar met 4 % steeg. (295) Ten tweede, zoals beschreven in de afdeling “Conclusie over schade”, hield de schade in dit geval voornamelijk verband met de verhindering van een prijsverhoging en de gevolgen ervan voor de prestatie-indicatoren van de bedrijfstak van de Unie. Het is dan ook niet juist om aan te voeren dat er geen sprake kon zijn van schade omdat de invoerhoeveelheden in het onderzoektijdvak daalden. Het waren met name de lage prijzen van deze invoer in combinatie met de hoeveelheden ervan, die gedurende de beoordelingsperiode aanzienlijk bleven, die de bedrijfstak van de Unie aanmerkelijke schade berokkenden. Dit blijkt uit de analyse van de kosten en prijzen gedurende de beoordelingsperiode. De prijzen van de invoer uit de VRC waren constant lager dan die van de bedrijfstak van de Unie, maar bleven in 2020 en 2021 wel boven de kosten van de bedrijfstak. De Chinese prijzen lagen in 2022 echter op hetzelfde niveau als de kosten van de bedrijfstak van de Unie en daalden in 2023 tot aanzienlijk onder deze kosten, waardoor aanmerkelijke schade werd veroorzaakt. Dit argument is derhalve afgewezen. (296) Op basis van het bovenstaande is de Commissie tot de conclusie gekomen dat de bedrijfstak van de Unie door de invoer met dumping uit China aanmerkelijke schade heeft geleden. 5.2. Gevolgen van andere factoren 5.2.1. Invoer uit derde landen (297) De invoer uit andere derde landen heeft zich in de beoordelingsperiode als volgt ontwikkeld: Tabel 12 Invoer uit derde landen Land 2020 2021 2022 Onderzoektijdvak (2023) Oekraïne Hoeveelheid (vierkante meter) 3 912 033 4 268 444 3 815 351 2 790 352 Index 100 109 98 71 Gemiddelde prijs (EUR/vierkante meter) 15,0 17,5 21,0 21,1 Index 100 117 140 141 Marktaandeel 5,6  % 5,7  % 5,0  % 5,6  % Index 100 102 88 100 Andere derde landen Hoeveelheid (vierkante meter) 2 861 132 3 346 186 3 208 960 2 378 011 Index 100 117 112 83 Gemiddelde prijs (EUR/vierkante meter) 23,8 24,0 29,4 25,9 Index 100 101 124 109 Marktaandeel 4,1  % 4,5  % 4,2  % 4,8  % Index 100 109 101 116 Totaal van alle derde landen behalve het betrokken land Hoeveelheid (vierkante meter) 6 773 165 7 614 631 7 024 311 5 168 363 Index 100 112 104 76 Gemiddelde prijs (EUR/vierkante meter) 6,9 7,0 6,6 7,4 Index 100 101 96 107 Marktaandeel 9,7  % 10,2  % 9,1  % 10,4  % Index 100 105 94 107 Bron: Eurostat — aangepast voor oppervlaktedichtheid (298) De invoer uit Oekraïne was de grootste van de invoer uit derde landen. De invoer uit Oekraïne werd voornamelijk verricht door de Barlinek Group, die in de beoordelingsperiode 70-90 % van de invoer uit Oekraïne vertegenwoordigde. (299) De uit Oekraïne ingevoerde hoeveelheden waren in de periode 2020-2022 betrekkelijk stabiel en daalden in het onderzoektijdvak met 29 %. Het marktaandeel van deze invoer was in de beoordelingsperiode stabiel en lag in het onderzoektijdvak op hetzelfde niveau als in 2020 (5,6 %). (300) De gemiddelde prijzen van de invoer uit Oekraïne stegen tijdens de beoordelingsperiode met 41 %. De invoerprijzen waren voornamelijk verrekenprijzen van de Barlinek Group en bestonden uit basissoorten MWF voor het aanvullen van de productie van de groep in de Unie. Bepaalde kosten van de groep die zouden worden toegevoegd vóór wederverkoop in de Unie waren niet in de verrekenprijzen opgenomen. Het was dan ook duidelijk dat de prijzen van de invoer uit Oekraïne geen schade voor de bedrijfstak van de Unie veroorzaakten. (301) De hoeveelheden van de invoer uit andere derde landen zijn tijdens de beoordelingsperiode met 17 % gedaald. Deze invoer bleef in de gehele periode onder de 5 % van het marktaandeel. (302) De prijzen van de invoer uit andere derde landen waren constant hoger dan die van de invoer uit de VRC. (303) De Commissie kwam derhalve tot de conclusie dat de invoer uit derde landen de bedrijfstak van de Unie geen aanmerkelijke schade berokkende, noch het oorzakelijke verband met betrekking tot de invoer uit Indonesië afzwakte. 5.2.2. Uitvoerprestaties van de bedrijfstak van de Unie (304) De uitvoer van de in de steekproef opgenomen producenten in de Unie heeft zich in de beoordelingsperiode als volgt ontwikkeld: Tabel 13 Uitvoerprestaties van de in de steekproef opgenomen producenten in de Unie 2020 2021 2022 Onderzoektijdvak (2023) Uitvoervolume (m 2 ) 3 998 853 4 804 276 4 130 540 3 053 095 Index 100 120 103 76 Gemiddelde prijs (EUR/m2) 20,1 21,0 26,3 27,8 Index 100 105 131 138 Bron: in de steekproef opgenomen producenten in de Unie (305) Het uitvoervolume van de bedrijfstak van de Unie is in de beoordelingsperiode met 24 % gedaald. De verkoopprijzen van deze uitvoer stegen in dezelfde periode met 38 %. (306) Gelet op het feit dat de uitvoervolumes slechts ongeveer 25 % van het verkoopvolume van de Unie vertegenwoordigden en dat de trend van de verkoopvolumes en de prijzen vergelijkbaar was met die van de verkoop van de bedrijfstak van de Unie op de vrije markt van de Unie, is het duidelijk dat de uitvoerprestatie van de bedrijfstak van de Unie geen essentieel element is in de algemene beoordeling van de economische situatie van de bedrijfstak van de Unie. (307) De Commissie kwam derhalve tot de conclusie dat de uitvoerprestatie van de bedrijfstak van de Unie geen aanmerkelijke schade berokkende aan de bedrijfstak van de Unie, noch het oorzakelijke verband met betrekking tot de Chinese invoer afzwakte. 5.2.3. Ontwikkelingen in het verbruik (308) De ontwikkeling van het verbruik werd door AUMI, CNFPIA, Barth, Puderback, MEFO Floor en Thede & Witte in hun verschillende opmerkingen als oorzakelijke factor aangekaart. (309) Zoals blijkt uit tabel 2 steeg het verbruik van 2020 tot einde 2022 met 11 %, maar daalde het in het onderzoektijdvak met 35 %. Deze grote daling werd veroorzaakt door ontwikkelingen in de bouwsector. De bedrijfstak van de Unie reageerde hierop door de productie- en verkoophoeveelheden in het onderzoektijdvak te verminderen om zich aan te passen aan de kleinere omvang van de markt. (310) De daling van het verbruik leidde ook tot een stijging van de kosten per eenheid in het onderzoektijdvak, aangezien de vaste kosten over kleinere productiehoeveelheden werden gespreid. Het was daarom duidelijk dat de bedrijfstak van de Unie aanzienlijke gevolgen had ondervonden van de daling van het verbruik in het onderzoektijdvak. (311) In 2022 steeg het verbruik echter met 4 %, maar de bedrijfstak van de Unie begon schade te lijden en kende met name een winstdaling van 36 %, namelijk van 7,9 % in 2021 tot 5,0 %. Een dergelijke negatieve trend was duidelijk niet het gevolg van ontwikkelingen in het verbruik. (312) Daarnaast was de bedrijfstak van de Unie niet in staat zijn prijzen in dezelfde mate te verhogen als de stijging van zijn kosten in het onderzoektijdvak (8 %). Dit resulteerde in een daling van de winstgevendheid tot onder het break-evenniveau (–3,9 %). Zoals toegelicht in de overwegingen 269 en 270, werd deze ontwikkeling veroorzaakt door de prijsdruk van de Chinese producenten-exporteurs. (313) Bijgevolg is het duidelijk dat de door de bedrijfstak van de Unie geleden schade zich voor het eerst voordeed in 2022, veroorzaakt door de Chinese druk op de prijzen, en in het onderzoektijdvak bleef optreden en toenam als gevolg van de daling van het verbruik en verdere prijsverlagingen van de invoer uit de VRC. Hoewel de daling van het verbruik van invloed was op het verkoopvolume en de winstgevendheid van de bedrijfstak van de Unie, had de bedrijfstak zonder de prijsdruk van de invoer met dumping uit de VRC zijn marktaandeel kunnen handhaven en zijn prijzen kunnen verhogen om de gevolgen van de gestegen kosten te neutraliseren. Met andere woorden: de daling van het verbruik was van invloed op de economische situatie van de bedrijfstak van de Unie, en die invloed werd niet geneutraliseerd en bleef daarom bestaan door het neerdrukkend effect van de Chinese prijzen. In elk geval doet die invloed in de beoordeling van de Commissie geen afbreuk aan het oorzakelijk verband tussen de Chinese prijzen en de door de bedrijfstak van de Unie geleden aanmerkelijke schade. 5.2.4. Stijgingen van de kosten (314) De stijgingen van de grondstoffenkosten en andere kosten werden door de AUMI en de CNFPIA in hun opmerkingen als een oorzakelijke factor aangevoerd. De genoemde stijgingen van de andere kosten hadden betrekking op energiekosten, de inflatie, milieu- en regelgevingskosten en kosten in verband met investeringen. De Commissie zal echter ingaan op de gestegen kosten in het algemeen, waarvoor de gegevens over de kosten per eenheid reeds zijn vermeld in tabel 8. De reden hiervoor is dat de genoemde andere kosten geen groot deel van de kosten van de bedrijfstak van de Unie uitmaakten en dat een eventuele stijging van deze kosten daarom verwaarloosbare gevolgen voor de situatie van de bedrijfstak van de Unie zou hebben. (315) De productiekosten per eenheid van de bedrijfstak van de Unie zijn in het onderzoektijdvak met 42 % gestegen, maar de bedrijfstak van de Unie begon schade te lijden in 2022, toen de kosten met 29 % stegen. Dit was voornamelijk het gevolg van de stijging van de grondstoffenkosten, die meer dan 50 % van de volledige productiekosten per eenheid vertegenwoordigden. (316) Stijgingen van de kosten moeten op enig moment worden doorberekend aan de afnemers, zodat de producenten levensvatbaar blijven. In 2022 stegen de kosten per eenheid echter met 29 %, terwijl de verkoopprijzen met slechts 21 % stegen. De prijzen van de invoer uit de VRC stegen in 2022 slechts met 20 %. (317) In het onderzoektijdvak stegen de kosten per eenheid van de bedrijfstak van de Unie met nog eens 8 %, maar de stijging van de verkoopprijzen werd beperkt tot 1 %. De Chinese prijzen daalden in het onderzoektijdvak met 13 %. Dit leidde tot de in tabel 11 vermelde daling van de winstgevendheid, het rendement van investeringen en de kasstroom. (318) Bijgevolg is het duidelijk dat de stijging van de kosten per eenheid van de bedrijfstak van de Unie slechts een van de factoren is die hebben bijgedragen tot de aanmerkelijke schade die de bedrijfstak van de Unie in 2022 en het onderzoektijdvak heeft geleden. Zoals toegelicht in overweging 313, was de werkelijke oorzaak van de aanmerkelijke schade echter de Chinese druk op de prijzen, die de bedrijfstak van de Unie niet de mogelijkheid bood zich aan te passen aan de gestegen kosten. De gevolgen van de kostenstijgingen mogen dan ook niet worden beschouwd als een oorzaak van de schade, maar moeten worden aangemerkt als een normale bedrijfsontwikkeling waarop de bedrijfstak niet volledig kon inspelen vanwege de Chinese druk op de prijzen. 5.2.5. Intern gebruik (319) Het interne gebruik nam gedurende de beoordelingsperiode in absolute cijfers met ongeveer 2 % af en maakte gedurende de gehele beoordelingsperiode gemiddeld iets meer dan 1 % van het totale verbruik op de markt uit, zoals vermeld in tabel 2. De Commissie was derhalve van oordeel dat de ontwikkelingen in het interne gebruik stabiel waren in een zeer klein segment van de totale markt. (320) De ontwikkeling van het interne gebruik kon derhalve geen aanmerkelijke schade hebben veroorzaakt voor de bedrijfstak van de Unie of het oorzakelijke verband met betrekking tot de invoer uit China hebben afgezwakt. 5.2.6. Andere factoren (321) De AUMI voerde als een oorzakelijke factor de vermeende “schade door eigen toedoen” van de bedrijfstak van de Unie aan. Met name voerde de AUMI aan dat de bedrijfstak van de Unie weigerde aan enkele van haar leden te verkopen en dat dit een slechte bedrijfspraktijk was die nadelige gevolgen had voor de financiële situatie van de bedrijfstak van de Unie. (322) De Commissie merkte op dat dit argument vaag was en onvoldoende gepreciseerd. Aangezien dit argument volstrekt ongegrond was, kon het niet worden aanvaard als een betekenisvol oorzakelijk verband. (323) AUMI betoogde verder dat verschillende producenten in de Unie Chinese MWF invoerden hetgeen mogelijk schade heeft veroorzaakt. Voorts verklaarde AUMI dat veel producenten in de Unie productielocaties buiten de Unie hebben die concurrentievoordelen hebben, zoals lagere lonen en lagere energieprijzen, en dat hun MWF-producten concurreren met producten die door de bedrijfstak van de Unie worden verkocht. (324) Uit het onderzoek is echter gebleken dat de invoer van de bedrijfstak van de Unie voornamelijk afkomstig was uit Oekraïne. Voorts wees de Commissie erop dat de invoer uit productielocaties die eigendom zijn van de bedrijfstak van de Unie in derde landen zoals Oekraïne reeds is behandeld in deze analyse van het oorzakelijk verband in punt 5.2.1. De beweringen van de AUMI over de invoer door de Kährs Group (van de VRC naar Zweden) waren niet onderbouwd, aangezien deze beweringen geen gegevens over de betrokken hoeveelheden en prijzen bevatten. In dit argument werd evenmin uiteengezet hoe, en in welke mate, deze invoer de bedrijfstak van de Unie schade zou hebben berokkend. (325) Tot slot voerde de AUMI aan dat de lage vrachtkosten, die volgens de klager tot een toename van de invoer uit de VRC hadden geleid, van korte duur waren, aangezien de vrachtkosten in september 2023 begonnen te stijgen. (326) De Commissie was niet van oordeel dat de vrachtkosten op zich een belangrijke schadeoorzaak waren, maar concludeerde dat deze kosten eenvoudigweg deel uitmaken van de kosten om de uitvoer op cif-niveau te brengen. Dit argument werd derhalve afgewezen. 5.3. Conclusie inzake het oorzakelijk verband (327) Uit het onderzoek is gebleken dat de aanwezigheid van laaggeprijsde invoer met dumping uit de VRC in 2022 en het onderzoektijdvak een prijsdrukkend effect op de markt van de Unie had. Dit betekent dat het prijsniveau van de bedrijfstak van de Unie geen gelijke tred kon houden met de stijging van de grondstofprijzen in deze jaren. Als gevolg daarvan daalde de winstgevendheid van de bedrijfstak van de Unie in 2022 met 36 % en werd deze in het onderzoektijdvak negatief. Een dergelijke winstgevendheid lag onder de winst die de bedrijfstak onder normale mededingingsvoorwaarden zou moeten behalen en is duidelijk ontoereikend om het voortbestaan van de bedrijfstak op lange termijn te waarborgen. De bedrijfstak van de Unie moest investeringen doen om de bestaande faciliteiten te onderhouden, maar het beperkte vermogen om kapitaal aan te trekken bracht de investeringsniveaus in gevaar. (328) Er was een aanzienlijke hoeveelheid laaggeprijsde invoer met dumping uit China aanwezig op de vrije markt van de Unie. Het marktaandeel van deze invoer daalde in het onderzoektijdvak, maar steeg ten opzichte van 2020 en 2021. De invoer uit Indonesië was daardoor goed voor ongeveer twee derde van alle invoer naar de markt van de Unie gedurende het onderzoektijdvak. Uit het onderzoek bleek dat deze marktpenetratie ook negatieve gevolgen had voor de bedrijfstak van de Unie, met name wat de productie en de verkoopvolumes betrof, die tijdens de beoordelingsperiode met respectievelijk 31 % en 35 % afnamen. (329) Andere onderzochte factoren waren de invoer uit andere bronnen, de uitvoerprestaties van de bedrijfstak van de Unie, ontwikkelingen in het interne gebruik, ontwikkelingen in het verbruik en stijgingen van de productiekosten van de bedrijfstak van de Unie. (330) De Commissie heeft de gevolgen van alle bekende factoren die invloed hebben op de situatie van de bedrijfstak van de Unie daarom afzonderlijk bekeken en deze losgekoppeld van het schadelijke effect van de invoer met dumping. Geen van de factoren, gezamenlijk of afzonderlijk, bleek voldoende invloed te hebben op de situatie van de bedrijfstak van de Unie om afbreuk te doen aan de conclusie dat de Chinese invoer aanmerkelijke schade veroorzaakte. (331) De daling van het verbruik in het onderzoektijdvak en de stijging van de kosten per eenheid in 2022 en 2023 hebben bijgedragen tot de door de bedrijfstak van de Unie geleden schade, hoewel het verzwarende factoren waren die de door de bedrijfstak geleden schade hebben verergerd. (332) Op basis van het bovenstaande is de Commissie tot de conclusie gekomen dat de invoer met dumping uit het betrokken land aanmerkelijke schade aan de bedrijfstak van de Unie heeft toegebracht. De schade bestaat voornamelijk uit verhindering van een prijsverhoging, ontoereikende winstgevendheid, een ontoereikend rendement van investeringen, een ontoereikende kasstroom, een ontoereikend vermogen om kapitaal aan te trekken en toegenomen voorraden. Wat de volume-indicatoren betreft, had de bedrijfstak van de Unie echter te maken met een verlies van marktaandeel en dalingen van de productie, de productiviteit, het verkoopvolume en de werkgelegenheid. 6. NIVEAU VAN DE MAATREGELEN (333) Om het niveau van de maatregelen te bepalen, heeft de Commissie beoordeeld of een recht lager dan de dumpingmarge toereikend zou zijn om de door de invoer met dumping aan de bedrijfstak van de Unie berokkende schade op te heffen. (334) In het onderhavige geval hebben de klagers het bestaan van verstoringen van de grondstoffenmarkten in de zin van artikel 7, lid 2 bis, van de basisverordening aangevoerd. In dit stadium van het onderzoek heeft de Commissie geen besluit genomen over de verstoringen van de grondstoffenmarkt. Een dergelijk besluit zal worden genomen in het definitieve stadium van het onderzoek. 6.1. Schademarge (335) De schade zou worden opgeheven indien de bedrijfstak van de Unie een nagestreefde winst zou kunnen behalen door te verkopen tegen een richtprijs in de zin van artikel 7, lid 2 quater en lid 2 quinquies, van de basisverordening. (336) Overeenkomstig artikel 7, lid 2 quater, van de basisverordening hield de Commissie bij de bepaling van de nagestreefde winst rekening met de volgende factoren: de mate van winstgevendheid vóór de toename van de invoer uit het betrokken land, de mate van winstgevendheid die vereist is ter dekking van alle kosten en investeringen, onderzoek en ontwikkeling (O&O) en innovatie, alsmede de onder normale mededingingsvoorwaarden te verwachten mate van winstgevendheid. Die winstmarge mag niet lager zijn dan 6 %. (337) In eerste instantie heeft de Commissie een basiswinst vastgesteld die alle kosten onder normale mededingingsvoorwaarden dekt. Deze basiswinst werd vastgesteld op basis van de winstgevendheid van de bedrijfstak van de Unie in 2020, zoals blijkt uit tabel 11, d.w.z. een jaar voordat de bedrijfstak te kampen had met schade veroorzakende dumping. Deze winstmarge werd vastgesteld op 7,15 %. (338) De bedrijfstak van de Unie verstrekte bewijsmateriaal waaruit bleek dat zijn niveau van investeringen, onderzoek en ontwikkeling (O&O) en innovatie tijdens de beoordelingsperiode onder normale concurrentievoorwaarden hoger zou zijn geweest. De Commissie heeft deze informatie gecontroleerd en één in de steekproef opgenomen producent geïdentificeerd die voornemens was in zijn MWF-fabriek te investeren, maar deze investeringen werden geannuleerd vanwege de slechte economische omstandigheden in het onderzoektijdvak. De argumenten van de bedrijfstak van de Unie werden daarom gerechtvaardigd geacht. Om hier rekening mee te houden in de nagestreefde winst, heeft de Commissie het verschil berekend tussen de uitgaven voor investeringen, O&O en innovatie onder normale mededingingsvoorwaarden zoals verstrekt door de bedrijfstak van de Unie en gecontroleerd door de Commissie, enerzijds, en de daadwerkelijke desbetreffende uitgaven tijdens de beoordelingsperiode, anderzijds. De geannualiseerde waarde van de niet-uitgevoerde investeringen uitgedrukt als een percentage van de omzet van de in de steekproef opgenomen ondernemingen van de bedrijfstak van de Unie bedroeg 0,19 %. (339) Dit percentage van 0,19 % werd opgeteld bij de in overweging 337 vermelde basiswinst van 7,15 %, wat een nagestreefde winst van 7,3 % opleverde. (340) Op basis hiervan heeft de Commissie voor het soortgelijke product van de bedrijfstak van de Unie een geen schade veroorzakende prijs berekend door op de productiekosten van de in de steekproef opgenomen producenten in de Unie tijdens het onderzoektijdvak de hierboven genoemde streefwinstmarge toe te passen. (341) De Commissie heeft vervolgens het niveau van de schademarge bepaald door de gewogen gemiddelde invoerprijs van de in de steekproef opgenomen medewerkende producenten-exporteurs in het betrokken land, zoals vastgesteld voor de berekeningen van de prijsonderbieding, te vergelijken met de gewogen gemiddelde, geen schade veroorzakende prijs van het soortgelijke product dat in het onderzoektijdvak door de in de steekproef opgenomen producenten in de Unie op de markt van de Unie werd verkocht. Als uit deze vergelijking een verschil naar voren kwam, werd dit uitgedrukt als percentage van de gewogen gemiddelde cif-waarde bij invoer. (342) De schademarge voor “andere medewerkende ondernemingen” en voor “alle overige invoer van oorsprong uit China” wordt op dezelfde manier vastgesteld als de dumpingmarge voor deze ondernemingen en invoer (zie de overwegingen 213 en 214). Land Onderneming Dumpingmarge (%) Schademarge (%) China Forest Group 55,5 45,9 Fusong Group 60,4 42,3 JINFA Group 42,7 49,2 Andere medewerkende ondernemingen 50,7 46,7 Alle overige invoer van oorsprong uit China 60,4 49,2 6.2. Onderzoek van de marge die toereikend is om de schade voor de bedrijfstak van de Unie weg te nemen (343) Zoals uiteengezet in het bericht van opening, heeft de klager aan de Commissie voldoende bewijsmateriaal verstrekt waaruit blijkt dat er in het betrokken land sprake is van verstoringen van de grondstoffenmarkt met betrekking tot het onderzochte product. Derhalve is overeenkomstig artikel 7, lid 2 bis, van de basisverordening onderzoek gedaan naar de vermeende verstoringen teneinde te beoordelen of in voorkomend geval een recht lager dan de dumpingmarge toereikend zou zijn om een einde te maken aan de schade. (344) De Commissie zal de vermeende verstoringen blijven onderzoeken om de beoordeling van het geschikte niveau van de maatregelen overeenkomstig artikel 7, lid 2 bis, van de basisverordening uit te voeren in het definitieve stadium van het onderzoek. Derhalve heeft de Commissie besloten het bedrag van de voorlopige rechten vast te stellen overeenkomstig artikel 7, lid 2, van de basisverordening. (345) Op grond van bovenstaande beoordeling heeft de Commissie geconcludeerd dat het passend is het bedrag van de voorlopige rechten overeenkomstig artikel 7, lid 2, van de basisverordening vast te stellen. 6.3. Conclusie over het niveau van de maatregelen (346) Na bovenstaande beoordeling moeten de voorlopige antidumpingrechten overeenkomstig artikel 7, lid 2, van de basisverordening als volgt worden vastgesteld: Land Onderneming Voorlopig antidumpingrecht China Forest Group 45,9  % Fusong Group 42,3  % JINFA Group 42,7  % Andere medewerkende ondernemingen 46,7  % Alle overige invoer van oorsprong uit China 49,2  % 7. BELANG VAN DE UNIE (347) Gezien de beslissing van de Commissie om artikel 7, lid 2, van de basisverordening toe te passen, heeft zij onderzocht of zij duidelijk kon concluderen dat het niet in het belang van de Unie was om in dit geval maatregelen te nemen, ondanks de vaststelling van schadeveroorzakende dumping, overeenkomstig artikel 21 van de basisverordening. Het belang van de Unie is vastgesteld op basis van een afweging van alle betrokken belangen, waaronder die van de bedrijfstak van de Unie, importeurs, groot- en kleinhandelaren, gebruikers en leveranciers. 7.1. Belang van de bedrijfstak van de Unie (348) Er zijn ongeveer 200 ondernemingen die MWF produceren in de Unie met 10 500 tot 13 300 personeelsleden in de beoordelingsperiode. De producenten zijn wijdverspreid over de hele Unie. Aan het onderzoek werd meegewerkt door een steekproef van de bedrijfstak van de Unie die meer dan 25 % van de totale productie vertegenwoordigt. (349) De analyse in de afdelingen 4 en 5 van deze verordening bevestigde dat de bedrijfstak van de Unie aanmerkelijke schade heeft geleden en dat de invoer met dumping van het betrokken product afkomstig van Chinese producenten-exporteurs een belangrijke oorzaak van die schade was. Door de geleden schade bevindt de bedrijfstak van de Unie zich in een kwetsbare positie. De winstgevendheid van de bedrijfstak was gedaald van meer dan 7 % in 2020 en 2021 tot –3,9 % in 2023. Deze daling werd veroorzaakt door de prijsdruk van de Chinese producenten in een omgeving van stijgende kosten en een dalende vraag. (350) Gezien de bevinding dat de bedrijfstak van de Unie aanmerkelijke schade heeft geleden, zou de instelling van maatregelen de bedrijfstak van de Unie in staat stellen zijn verkoopprijzen te verhogen en zijn winstgevendheid te verbeteren tot een duurzaam niveau, de investeringen te verhogen en aldus een concurrerende positie op zijn kernmarkt te handhaven. De bedrijfstak van de Unie zou ook in staat zijn verloren marktaandeel terug te winnen door de productie- en verkoophoeveelheden op de markt van de Unie te verhogen. (351) Het gebrek aan maatregelen zal waarschijnlijk verdere aanzienlijke nadelige gevolgen voor de bedrijfstak van de Unie hebben in de vorm van lagere verkoop- en productievolumes en verdere verhindering van een prijsverhoging, die tot een verdere financiële verslechtering van zijn economische situatie wat betreft winstgevendheid en investeringen zullen leiden en zo de toekomst van en de werkgelegenheid in de bedrijfstak in gevaar zullen brengen. (352) Barth heeft de Commissie ervan in kennis gesteld dat zij een producent in de Unie van MWF binnen de groep in Zweden heeft die producten in het “hogere prijssegment” vervaardigt. Zonder nadere gegevens ter ondersteuning van zijn argument te verstrekken, verklaarde Barth dat deze onderneming succesvol concurreerde op de markt van de Unie. Deze onderneming was wel opgenomen in de macro-indicatoren voor het vaststellen van de schade in dit onderzoek, maar heeft niet deelgenomen aan de steekproef die tot de berekening van de micro-indicatoren leidde. Hoewel goede nota wordt genomen van het standpunt van Barth, doet dit niet af aan de algemene bevindingen inzake schade, oorzakelijk verband en belang van de Unie voor de bedrijfstak van de Unie in het algemeen. (353) De instelling van maatregelen ten aanzien van Chinese MWF is derhalve duidelijk in het belang van de bedrijfstak van de Unie. 7.2. Belang van niet-verbonden importeurs en handelaren (354) Aan het begin van het onderzoek heeft de Commissie vragenlijsten gestuurd naar 36 importeurs en handelaren. Op deze lijst stonden de grote importeurs die ook als groothandelaren op de markt van de Unie optreden. (355) Slechts één importeur heeft aan het onderzoek meegewerkt door de vragenlijst te beantwoorden. Dit antwoord vertegenwoordigde minder dan 6 % van de invoer uit de VRC in het onderzoektijdvak. (356) Daarnaast heeft een groep van twaalf importeurs en handelaren (“de AUMI”) opmerkingen ingediend waarin bezwaar werd gemaakt tegen de instelling van maatregelen. Van deze twaalf ondernemingen heeft alleen Lamett Europe N.V. (“Lamett”) de vragenlijst beantwoord. De AUMI heeft haar percentage van de invoer in de Unie in het onderzoektijdvak niet vermeld. Tot slot hebben zich in november 2024 nog eens vijf importeurs, waaronder enkele van de grootste invoerende ondernemingen, als belanghebbende gemeld en opmerkingen ingediend waarin zij bezwaar maken tegen de instelling van maatregelen. (357) De AUMI, Barth, Floors 4Ever, Puderbach, MEFO Floor en Thede & Witte voerden aan dat de maatregelen de invoerkosten van MWF zouden verhogen en daardoor de importeurs schade zouden berokkenen. (358) De Commissie beschikte niet over informatie om het effect van de instelling van maatregelen op de activiteiten van de niet-verbonden importeurs/handelaren nauwkeurig vast te stellen. Volgens de enige medewerkende importeur zou de instelling van maatregelen bepaalde gevolgen hebben voor de invoerende sector, aangezien MWF voor Lamett een belangrijk product was (maar minder dan 50 % van haar omzet uitmaakte). Aangezien er geen andere importeurs aan het onderzoek hebben meegewerkt, kon de Commissie niet vaststellen of deze situatie kenmerkend was voor de invoerende sector in het algemeen. Bovendien duiden de websites van de grote importeurs erop dat zij vele andere producten verkopen dan alleen MWF. Daarnaast voerde Barth aan dat de invoer van MWF uit de VRC 50 % van zijn bedrijfsactiviteiten vertegenwoordigde. (359) Het valt dan ook te verwachten dat de instelling van maatregelen ten aanzien van de invoer uit de VRC enige gevolgen voor de invoerende sector zal hebben, aangezien de invoer uit de VRC na de instelling van maatregelen naar verwachting zal dalen. De importeurs zouden echter tot op zekere hoogte in staat zijn hun producten te betrekken uit derde landen of van de bedrijfstak van de Unie en, in waarschijnlijk kleinere hoeveelheden, uit de VRC. (360) Barth en Floors 4Ever voerden aan dat de instelling van antidumpingmaatregelen ten aanzien van MWF ook kan leiden tot een hogere invoer van andere vloerproducten, zoals vinyl. (361) Het was echter niet duidelijk hoe, en in welke mate, dit gevolgen zou hebben voor de importeurs, aangezien zij deze producten reeds invoerden. (362) Met betrekking tot de prijzen van MWF wordt verwacht dat enkele importeurs in staat zouden zijn prijsverhogingen (als gevolg van de maatregelen) door te berekenen aan hun afnemers, hoewel dit tot een lagere winst kan leiden. De informatie over de winstgevendheid van de invoerende sector was beperkt tot de enige medewerkende importeur. Gezien echter de in het algemeen lage prijzen van de invoer uit de VRC, zoals blijkt uit de in afdeling 4.4.2 berekende hoge prijsonderbiedingsmarges, was het duidelijk dat de gemiddelde winstgevendheid van de importeurs positief was, en veel hoger dan die van de bedrijfstak van de Unie. (363) Barth, Floors 4Ever en Thede & Witte voerden aan dat de importeurs MWF aan de markt van de Unie leverden die de bedrijfstak van de Unie niet zelf kon leveren omdat daarvoor de capaciteit ontbrak. (364) Er werd echter niet verwacht dat de invoer uit de VRC volledig zou stilvallen, maar dat de prijs van deze invoer zou stijgen als gevolg van de in het kader van dit onderzoek ingestelde maatregelen. Bovendien werd deze opmerking verworpen gezien de cijfers die in tabel 3 zijn weergegeven en de vele andere bevoorradingsbronnen die in tabel 12 zijn vermeld. (365) Derhalve concludeerde de Commissie op basis van de beschikbare gegevens dat de gevolgen van de maatregelen voor de importeurs/handelaren niet onevenredig zouden zijn. 7.3. Belang van gebruikers, detaillisten enz. (366) De MWF-verwerkende ondernemingen zijn voornamelijk detaillisten, zoals doe-het-zelf-winkels en ook architecten, ondernemers en andere spelers in de bouw- en renovatiesector. Geen van de verwerkende bedrijven verleende medewerking aan het onderzoek. (367) Ook de spelers in de bouw- en renovatiesector zouden niet te lijden hebben onder een gebrek aan aanbod en zouden prijsverhogingen voor MWF kunnen doorberekenen aan hun afnemers. De aankopen van MWF zouden een zeer gering deel van hun omzet vertegenwoordigen. (368) Verwacht zou mogen worden dat detaillisten en doe-het-zelf-winkels niet onevenredig door de maatregelen zouden worden getroffen, aangezien zij niet onder een gebrek aan aanbod te lijden zouden hebben omdat er vele andere bevoorradingsbronnen zijn. Het valt ook te verwachten dat de invoer uit de VRC bij de instelling van maatregelen niet zou stilvallen, maar dat de prijzen zouden moeten worden verhoogd tot een minder schadelijk niveau. (369) Ook de spelers in de bouw- en renovatiesector zouden niet te lijden hebben onder een gebrek aan aanbod en zouden prijsverhogingen voor MWF kunnen doorberekenen aan hun afnemers. De aankopen van MWF zouden een zeer gering deel van hun omzet vertegenwoordigen. 7.4. Belang van de bedrijfstak van de Unie voor hout (370) De bedrijfstak van de Unie voor hout levert hardhout- en zachthoutstammen, die doorgaans afkomstig zijn van staatsbosbedrijven in verschillende lidstaten. De bedrijfstak voor hout levert ook gezaagd hardhout en zachthout aan producenten van MWF in de Unie die minder geïntegreerd zijn. Dit hout kan ook worden geleverd aan de Chinese producenten-exporteurs van MWF. (371) Er werd geen medewerking verkregen van de bedrijfstak van de Unie voor hout. (372) De AUMI, Barth en Thede & Witte voerden aan dat, aangezien Chinese producenten aanzienlijke hoeveelheden hout uit de Unie invoeren, de maatregelen ook schade voor de bedrijfstak van de Unie voor hout zullen veroorzaken. (373) Het valt echter te verwachten dat een eventuele daling van de productie van MWF in de VRC als gevolg van de in het kader van dit onderzoek ingestelde maatregelen zou worden vervangen door productie in de Unie of in derde landen. Er is dan ook geen bewijs dat de bedrijfstak voor hout onevenredig zou worden getroffen door de maatregelen. Integendeel, de maatregelen zullen de bedrijfstak van de Unie voor MWF en daarmee ook de bedrijfstak voor hout waarschijnlijk ondersteunen. 7.5. Belang van de consumenten in de Unie (374) Barth, Floors 4Ever en Thede & Witte voerden aan dat de maatregelen nadelige gevolgen voor consumenten zouden hebben, aangezien de rechten tot hogere prijzen voor deze sector zouden leiden. (375) Dit argument werd niet onderbouwd, aangezien niet werd verduidelijkt of de rechten op invoerniveau volledig aan de consumenten zouden worden doorberekend. Daarnaast wordt MWF niet regelmatig aangekocht door consumenten en zou MWF geen belangrijk element in het budget van de meeste consumenten vormen. (376) Derhalve concludeerde de Commissie op basis van de beschikbare gegevens dat de gevolgen van de maatregelen voor consumenten niet onevenredig zouden zijn. 7.6. Conclusie betreffende het belang van de Unie (377) Op basis van het bovenstaande is de Commissie tot de conclusie gekomen dat er geen dwingende redenen zijn om te besluiten dat het niet in het belang van de Unie zou zijn om in dit stadium van het onderzoek maatregelen in te stellen ten aanzien van de invoer van MWF van oorsprong uit het betrokken land. 8. VOORLOPIGE ANTIDUMPINGMAATREGELEN (378) Op basis van de conclusies van de Commissie inzake dumping, schade, het oorzakelijk verband, de hoogte van de maatregelen en het belang van de Unie moeten voorlopige maatregelen worden ingesteld om te voorkomen dat de bedrijfstak van de Unie nog meer schade lijdt door de invoer met dumping. (379) Voorlopige antidumpingmaatregelen voor de invoer van MWF van oorsprong uit de VRC moeten worden ingesteld, in overeenstemming met de regel van het laagste recht in artikel 7, lid 2, van de basisverordening. De Commissie heeft de schademarges en de dumpingmarges vergeleken (overweging 215). Het bedrag van de rechten werd vastgesteld op het niveau van de dumpingmarge, of van de schademarge indien deze lager is. (380) Op basis van het voorgaande moeten de voorlopige antidumpingrechten, uitgedrukt in cif-prijs, grens Unie, vóór inklaring, als volgt worden vastgesteld: Land Onderneming Voorlopig antidumpingrecht Volksrepubliek China Forest Group 45,9  % Fusong Group 42,3  % JINFA Group 42,7  % Andere medewerkende ondernemingen 46,7  % Alle overige invoer van oorsprong uit China 49,2  % (381) De bij deze verordening voor bepaalde ondernemingen vastgestelde individuele antidumpingrechten zijn vastgesteld op basis van de bevindingen van dit onderzoek. Daarin wordt derhalve de situatie weerspiegeld die bij het onderzoek voor die ondernemingen werd geconstateerd. Deze rechten zijn uitsluitend van toepassing op de invoer van het betrokken product van oorsprong uit het betrokken land en vervaardigd door de genoemde rechtspersonen. Op de invoer van het betrokken product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die met de specifiek genoemde ondernemingen zijn verbonden, is het recht van toepassing dat voor “alle overige invoer van oorsprong uit China” geldt. Die invoer mag niet worden onderworpen aan de individuele antidumpingrechten. (382) Om het risico op ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De toepassing van individuele antidumpingrechten moet alleen van toepassing zijn wanneer een geldige handelsfactuur wordt overgelegd aan de douaneautoriteiten van de lidstaten. De factuur moet voldoen aan de in artikel 1, lid 3, van deze verordening vastgestelde vereisten. Tot een dergelijke factuur wordt overgelegd, moet de invoer worden onderworpen aan het antidumpingrecht dat van toepassing is op “alle overige invoer van oorsprong uit China”. (383) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle voorschriften van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het recht vervolgens terecht wordt toegepast, in overeenstemming met de douanewetgeving. (384) Indien de uitvoer door een van de ondernemingen waarvoor een lager individueel recht geldt, na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van de maatregelen worden geopend. Hierbij kan onder meer worden onderzocht of het nodig is een individueel recht of individuele rechten in te trekken en in plaats daarvan het voor het gehele land geldende recht in te stellen. 9. SPECIAAL TOEZICHT (385) Het betrokken product valt momenteel onder Taric-code 4418 75 00 . De Commissie beschikt over bewijsmateriaal in het dossier waaruit blijkt dat het betrokken product bij uitvoer soms ten onrechte wordt aangegeven onder Chinese douanecode 4412 52 00 . Deze code betreft meubelplaat of multiplex met ten minste een der buitenste lagen van ander hout dan naaldhout. Bovendien heeft de Commissie vastgesteld dat het betrokken product, ook al werd het in de VRC geproduceerd, bij uitvoer naar andere bestemmingen dan de Unie soms werd vermeld als van oorsprong uit een ander derde land. Om het risico van ontwijking tot een minimum te beperken, achtte de Commissie het derhalve passend toezicht te houden op de invoer uit de VRC van onder GN-code 4412 52 00  aangegeven producten en de invoer van het betrokken product van oorsprong of verzonden uit andere derde landen. 10. REGISTRATIE (386) Zoals vermeld in overweging 3, heeft de Commissie de invoer van het betrokken product aan registratie onderworpen. De registratie vond plaats om het mogelijk te maken met terugwerkende kracht rechten te innen overeenkomstig artikel 10, lid 4, van de basisverordening. (387) In het licht van de voorlopige bevindingen moet de registratie van de invoer worden beëindigd. (388) In dit stadium van de procedure is geen besluit genomen over een mogelijke retroactieve toepassing van antidumpingmaatregelen. 11. INFORMATIE OVER VOORLOPIGE MAATREGELEN (389) Overeenkomstig artikel 19 bis van de basisverordening heeft de Commissie de belanghebbenden op de hoogte gebracht van de beoogde instelling van voorlopige rechten. Deze informatie is ook openbaar gemaakt op de website van DG Handel. Belanghebbenden hebben drie werkdagen de tijd gekregen om opmerkingen in te dienen over de juistheid van de berekeningen die specifiek aan hen zijn meegedeeld. (390) De Fusong Group heeft opmerkingen gemaakt over de gebruikte formule voor de berekening van de benchmarks voor fineer. In het licht van deze opmerkingen heeft de Commissie haar dumpingberekeningen herzien, met name voor de Fusong Group en de Forest Group. De Fusong Group heeft ook opmerkingen gemaakt over de methodologische aspecten van de dumpingberekeningen. Deze opmerkingen zullen in voorkomend geval in de definitieve fase van het onderzoek worden behandeld. 12. SLOTBEPALINGEN (391) Met het oog op een behoorlijk bestuur nodigt de Commissie de belanghebbenden uit schriftelijk te reageren en/of binnen een vaste termijn een hoorzitting met de Commissie en/of de raadadviseur-auditeur in handelsprocedures aan te vragen. (392) De bevindingen betreffende de instelling van voorlopige rechten zijn voorlopig en kunnen in het definitieve stadium van het onderzoek worden gewijzigd, HEEFT DE VOLGENDE VERORDENING VASTGESTELD: Artikel 1 1.   Er wordt een voorlopig antidumpingrecht ingesteld op geassembleerde panelen voor vloerbedekking, bestaande uit meerdere lagen, van hout, momenteel ingedeeld onder GN-code 4418 75 00 , van oorsprong uit de Volksrepubliek China. 2.   Het voorlopige antidumpingrecht dat van toepassing is op de nettoprijs, franco grens Unie, vóór inklaring, van de in lid 1 genoemde en door de hieronder vermelde ondernemingen vervaardigde producten is als volgt: Land van oorsprong Onderneming Voorlopig antidumpingrecht Aanvullende Taric-code China Forest Group — JiLin Newco Wood Industries Co., Ltd. — Jilin Forest Industry New Jinqiao Songlin Flooring Co.,Ltd. 45,9  % 89IL China Fusong Group — Dalian Qianqiu Wooden Product Co., Ltd. — Fusong Diwang Wooden Product Co., Ltd. — Fusong Jinlong Wooden Group Co., Ltd. — Fusong Jinqiu Wooden Product Co., Ltd. — Fusong Qianqiu Wooden Product Co., Ltd. 42,3  % 89IM China JINFA Group — Hunchun Xingjia Wooden Flooring Inc — Changchun Delin Wooden Floors Inc. 42,7  % 89IN China Andere medewerkende ondernemingen opgenomen in bijlage I 46,7  % China Alle overige invoer van oorsprong uit China 49,2  % 8999 3.   De individuele rechten die zijn vastgesteld voor de in lid 2 vermelde ondernemingen zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die als volgt luidt: “Ondergetekende verklaart dat het (volume in door ons gebruikte eenheid) van (betrokken product) dat naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in [betrokken land]. Ondergetekende verklaart dat de in deze factuur verstrekte informatie juist en volledig is.” Totdat een dergelijke factuur wordt overgelegd, wordt het recht toegepast dat voor alle overige invoer van oorsprong uit China geldt. 4.   Bij het in het vrije verkeer brengen in de Unie van het in lid 1 genoemde product wordt een zekerheid gesteld die gelijk is aan het bedrag van het voorlopige recht. 5.   De volgende producten zijn uitgesloten van het in lid 1 omschreven product: — panelen van bamboe of met ten minste een toplaag (slijtlaag) van bamboe, alsmede mozaïekpanelen. 6.   Tenzij anders vermeld, zijn de geldende bepalingen inzake douanerechten van toepassing. Artikel 2 1.   Belanghebbenden moeten hun schriftelijke opmerkingen inzake deze verordening binnen 15 kalenderdagen na de datum van inwerkingtreding van deze verordening bij de Commissie indienen. 2.   Belanghebbenden die om een hoorzitting bij de Commissie willen verzoeken, moeten dit binnen vijf kalenderdagen na de datum van inwerkingtreding van deze verordening doen. 3.   Belanghebbenden die willen worden gehoord door de raadadviseur-auditeur in handelsprocedures, kunnen binnen vijf kalenderdagen na de datum van inwerkingtreding van deze verordening hiertoe een verzoek indienen. De raadadviseur-auditeur kan buiten deze termijn ingediende verzoeken beoordelen en kan in voorkomend geval besluiten die verzoeken te aanvaarden. Artikel 3 1.   De douaneautoriteiten wordt opgedragen de bij artikel 1 van Uitvoeringsverordening (EU) 2024/2733 van de Commissie van 24 oktober 2024 ingestelde registratie van de invoer te beëindigen. 2.   Gegevens die zijn verzameld met betrekking tot producten die ten hoogste 90 dagen vóór de datum van inwerkingtreding van deze verordening voor invoer ten verbruik in de EU zijn aangegeven, worden bewaard tot eventuele definitieve maatregelen in werking treden of tot deze procedure is beëindigd. Artikel 4 Deze verordening treedt in werking op de dag na die van de bekendmaking ervan in het Publicatieblad van de Europese Unie . Artikel 1 is van toepassing voor een termijn van zes maanden. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 15 januari 2025. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 . ( 2 ) PB C, C/2024/3186 van 16.5.2024 . ( 3 ) Uitvoeringsverordening (EU) 2024/2733 van de Commissie van 24 oktober 2024 tot onderwerping van de invoer van meerlagige houten vloerbedekking van oorsprong uit de Volksrepubliek China aan registratie ( PB L, 2024/2733, 25.10.2024 ). ( 4 ) https://tron.trade.ec.europa.eu/investigations/case-view?caseId=2728 . ( 5 ) Tijdens het onderzoektijdvak handelde de onderneming als Jilin Forest Industry Jinqiao Flooring Group Co., Ltd., bijkantoor Songjianghe, Songjianghe, provincie Jilin, VRC, maar na het onderzoektijdvak werd de onderneming geherstructureerd en werden de activiteiten van het bijkantoor overgedragen aan de nieuw opgerichte onderneming Jilin Forest Industry New Jinqiao Songlin Flooring Co., Ltd. Songjianghe, provincie Jilin, VRC. ( 6 ) Werkdocument van de diensten van de Commissie, “Significant Distortions in the Economy of the People’s Republic of China for the purposes of Trade Defence Investigations”, 10 april 2024 (SWD(2024) 91 final). ( 7 ) Overweging 83 van Uitvoeringsverordening (EU) 2023/1159 van de Commissie van 13 juni 2023 tot instelling van een definitief antidumpingrecht op multiplex van okouméhout van oorsprong uit de Volksrepubliek China naar aanleiding van een nieuw onderzoek in verband met het vervallen van de maatregelen ( PB L 153 van 14.6.2023, blz. 3 , ELI: http://data.europa.eu/eli/reg_impl/2023/1159/oj ). ( 8 ) Statuten van de China Forest Products Industry Association, vastgesteld op 21 april 2009, zie: http://www.cnfpia.org/about-law.html (geraadpleegd op 25 oktober 2024). ( 9 ) Zie: http://www.jlsgjt.com/english/index.htm (geraadpleegd op 25 oktober 2024). ( 10 ) Rapport — hoofdstuk 2, blz. 26. ( 11 ) Zie: https://www.made-in-china.com/showroom/yuhuatimber/ (geraadpleegd op 25 oktober 2024). ( 12 ) De Commissie kwam tot een soortgelijke conclusie in de zaak betreffende multiplex van okouméhout, zie Uitvoeringsverordening (EU) 2023/1159, overweging 59. ( 13 ) Rapport – hoofdstuk 7, blz. 167-168. ( 14 ) Rapport – hoofdstuk 8, blz. 169-170, 200-201. ( 15 ) Zie Verordening (EU) 2023/1159, overweging 61. ( 16 ) “ NFGA”. ( 17 ) Zie: https://www.gov.cn/xinwen/2019-02/19/content_5366730.htm (geraadpleegd op 25 oktober 2024). ( 18 ) Overwegingen 139, 140 en 141 van Uitvoeringsverordening (EU) 2020/492 van de Commissie van 1 april 2020 tot instelling van definitieve antidumpingrechten op bepaalde geweven en/of gestikte stoffen van glasvezels van oorsprong uit de Volksrepubliek China en Egypte, http://data.europa.eu/eli/reg_impl/2020/492/oj ). ( 19 ) Zie Verordening (EU) 2023/1159, overweging 64. ( 20 ) Voedsel- en Landbouworganisatie, landverslag, “China”, 2020, zie: https://openknowledge.fao.org/server/api/core/bitstreams/8612fc97-9e62-460c-b57e-fdb7f6749772/content (geraadpleegd op 18 november 2024). ( 21 ) Zie Verordening (EU) 2020/492, overweging 143. ( 22 ) Zie Verordening (EU) 2020/492, overweging 143; rapport, blz. 337-341; Verordening (EU) 2023/1159, overweging 67. ( 23 ) Rapport – hoofdstuk 6, blz. 120-135. ( 24 ) Rapport — hoofdstuk 6, blz. 119. ( 25 ) Rapport, hoofdstuk 5, blz. 121-122, 126-128 en 133-135. ( 26 ) Zie Verordening (EU) 2023/1159, overweging 74. ( 27 ) Rapport — hoofdstuk 2, blz. 7. ( 28 ) Rapport – hoofdstuk 2, blz. 7-8. ( 29 ) Rapport, hoofdstuk 2, blz. 10-18. ( 30 ) Zie: http://www.npc.gov.cn/zgrdw/englishnpc/Constitution/node_2825.html (geraadpleegd op 21 oktober 2024). ( 31 ) Rapport – hoofdstuk 2, blz. 29-30. ( 32 ) Rapport, hoofdstuk 4, blz. 57-92. ( 33 ) Rapport – hoofdstuk 6, blz. 149-150. ( 34 ) Rapport, hoofdstuk 6, blz. 153-171. ( 35 ) Rapport – hoofdstuk 7, blz. 204-205. ( 36 ) Rapport – hoofdstuk 8, blz. 207-208, 242-243. ( 37 ) Rapport, hoofdstuk 2, blz. 19-24; hoofdstuk 4, blz. 69 en 99-100; hoofdstuk 5, blz. 130-131. ( 38 ) Zie: https://www.nature-cn.cn/about.html (geraadpleegd op 7 november 2024). ( 39 ) Zie: http://www.powerdekor-woodfloor.com/?c=12 (geraadpleegd op 7 november 2024). ( 40 ) Zie: https://www.der.com.cn/index.php/about.html (geraadpleegd op 7 november 2024). ( 41 ) Zie: http://cn.jinqiaoflooringgroup.com/ (geraadpleegd op 7 november 2024). ( 42 ) Zie artikel 33 van de statuten van de CCP, artikel 19 van de Chinese vennootschapswet. Zie ook rapport, hoofdstuk 3, blz. 47-50. ( 43 ) Zie sectie I.1.39, blz. 4, beschikbaar op: https://www.gov.cn/xinwen/2019-11/06/5449193/files/26c9d25f713f4ed5b8dc51ae40ef37af.pdf , (geraadpleegd op 7 november 2024). ( 44 ) Zie sectie I.1.7, blz. 11, beschikbaar op: https://www.ndrc.gov.cn/xxgk/zcfb/fzggwl/202312/P020231229700886191069.pdf , (geraadpleegd op 7 november 2024). ( 45 ) Zie sectie III.2, blz. 4, beschikbaar op: http://www.gov.cn/zhengce/zhengceku/2022-02/13/content_5673332.htm , (geraadpleegd op 7 november 2024). ( 46 ) Rapport, hoofdstuk 2, blz. 24-27. ( 47 ) Zie: http://www.cnfpia.org/about-law.html (geraadpleegd op 7 november 2024). ( 48 ) Zie: http://www.lcjzwl.com/dongtaifabu1/3248.html (geraadpleegd op 8 november 2024). ( 49 ) Zie: https://www.cnwood.org.cn/article/11_1102_0_0.html (geraadpleegd op 8 november 2024). ( 50 ) Zie: https://www.cnwood.org.cn/article/11_1101_0_0.html (geraadpleegd op 8 november 2024). ( 51 ) Zie: https://www.cnwood.org.cn/article/11_1151_0_0.html (geraadpleegd op 8 november 2024). ( 52 ) Rapport, hoofdstuk 3, blz. 40. ( 53 ) Zie bijvoorbeeld Blanchette, J., “Xi’s Gamble: The Race to Consolidate Power and Stave off Disaster” (Xi’s gok: de race om de macht te consolideren en een ramp af te wenden), Foreign Affairs , deel 100, nummer 4, juli/augustus 2021, blz. 10-19. ( 54 ) Rapport, hoofdstuk 3, blz. 41. ( 55 ) Zie: https://merics.org/en/comment/who-ccp-chinas-communist-party-infographics (geraadpleegd op 18 oktober 2024). ( 56 ) Richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren. Zie: www.gov.cn/zhengce/2020-09/15/content_5543685.htm (geraadpleegd op 21 oktober 2024). ( 57 ) Financial Times (2020) “Chinese Communist Party asserts greater control over private enterprise” (“Chinese Communistische Partij vergroot controle over particuliere ondernemingen”). Zie: https://on.ft.com/3mYxP4j (geraadpleegd op 21 oktober 2024). ( 58 ) Zie: http://static.cninfo.com.cn/finalpage/2024-04-20/1219691321.PDF , blz. 45 (geraadpleegd op 8 november 2024). ( 59 ) Zie: http://www.menchuang.net/news/131307.html (geraadpleegd op 8 november 2024). ( 60 ) Zie het duurzame-ontwikkelingsrapport van Power Dekor van 2023, blz. 23, beschikbaar op: https://powerdekor.com.cn/93/ (geraadpleegd op 8 november 2024). ( 61 ) Rapport, hoofdstuk 12. ( 62 ) Rapport, hoofdstuk 4, blz. 56-57 en 99-100. ( 63 ) Zie sectie XI.1 en XV.3 van het plan; te raadplegen via: https://www.ndrc.gov.cn/fggz/fzzlgh/dffzgh/202106/t20210617_1283435.html (geraadpleegd op 11 november 2024). ( 64 ) Zie: https://shyang.investchn.com/news/detail/id/512215.html (geraadpleegd op 11 november 2024). ( 65 ) Zie: https://www.sohu.com/a/423747078_120186115 (geraadpleegd op 12 november 2024). ( 66 ) Rapport, hoofdstuk 6, blz. 171-179. ( 67 ) Rapport, hoofdstuk 9, blz. 260-261. ( 68 ) Rapport, hoofdstuk 9, blz. 257-260. ( 69 ) Rapport, hoofdstuk 9, blz. 252-254. ( 70 ) Rapport, hoofdstuk 13, blz. 360-361 en 364-370. ( 71 ) Rapport, hoofdstuk 13, blz. 366. ( 72 ) Rapport, hoofdstuk 13, blz. 370-373. ( 73 ) Rapport, hoofdstuk 6, blz. 137-140. ( 74 ) Rapport, hoofdstuk 6, blz. 146-149. ( 75 ) Rapport, hoofdstuk 6, blz. 149. ( 76 ) Zie het driejarig actieplan ter verbetering van de corporate governance in de bank- en verzekeringssector (2020-2022), dat op 28 augustus 2020 door de China Banking and Insurance Regulatory Commission (“CBIRC”) werd gepubliceerd; te raadplegen via: http://www.cbirc.gov.cn/cn/view/pages/ItemDetail.html?docId=925393&itemId=928 (geraadpleegd op 21 oktober 2024). In het plan wordt opgedragen “verder te handelen in de geest van de keynotespeech van secretaris-generaal Xi Jinping over de te boeken vooruitgang bij de hervorming van de corporate governance in de financiële sector”. Bovendien is afdeling II van het plan gericht op het bevorderen van de organische integratie van de leidinggevende rol van de partij in corporate governance: “[w]ij laten de integratie van het leiderschap van de Partij in het ondernemingsbestuur systematischer, gestandaardiseerder en meer op basis van procedures verlopen [...] Belangrijke operationele en beheersaangelegenheden moeten door het partijcomité zijn besproken voordat de raad van bestuur of de directie hierover een besluit neemt.” ( 77 ) Zie de Mededeling van de CBIRC over de methode voor de beoordeling van de prestaties van handelsbanken, gepubliceerd op 15 december 2020, te raadplegen via: http://jrs.mof.gov.cn/gongzuotongzhi/202101/t20210104_3638904.htm (geraadpleegd op 21 oktober 2024). ( 78 ) Rapport, hoofdstuk 6, blz. 157-158. ( 79 ) Rapport, hoofdstuk 6, blz. 150-152, 156-160 en 165-171. ( 80 ) OESO (2019), OECD Economic Surveys: China 2019 (OECD Publishing, Parijs), blz. 29. Zie: https://doi.org/10.1787/eco_surveys-chn-2019-en (geraadpleegd op 21 oktober 2024). ( 81 ) Zie: http://www.gov.cn/xinwen/2020-04/20/content_5504241.htm (geraadpleegd op 21 oktober 2024). ( 82 ) Arrest van 11 juli 2017, Viraj Profiles/Raad, T-67/14, EU:T:2017:481, punt 98. ( 83 ) World Bank Open Data – Upper Middle Income, https://data.worldbank.org/income-level/upper-middle-income . ( 84 ) https://www.moodys.com/web/en/us/capabilities/company-reference-data/orbis.html . ( 85 ) https://neighbourhood-enlargement.ec.europa.eu/turkiye-report-2023_en . ( 86 ) Sinds november 2024 bevat de Orbis-databank voor Turkije 136 ondernemingen die actief zijn op het gebied van de productie van geassembleerde parketvloeren (NACE-code 1622). Hoewel slechts een fractie van dit aantal het onderzochte product produceert, zouden dit nog steeds veel meer producenten zijn dan het mogelijke aantal producenten in Maleisië. Bovendien meldt het Turks Instituut voor Statistiek dat de productie van geassembleerde parketvloeren (NACE-code 1622 — inclusief mozaïekvloeren) in 2023 114 198 274 m 2 bedroeg. De Commissie kon geen vergelijkbare productiestatistieken voor Maleisië vinden. ( 87 ) Op basis van de GTA voor GS-code 441875. ( 88 ) Verordening (EU) 2015/755 van het Europees Parlement en de Raad van 29 april 2015 betreffende de gemeenschappelijke regeling voor de invoer uit bepaalde derde landen ( PB L 123 van 19.5.2015, blz. 33 ). Volgens artikel 2, lid 7, van de basisverordening kunnen de binnenlandse prijzen in die landen niet worden gebruikt voor de vaststelling van de normale waarde. ( 89 ) http://www.turkstat.gov.tr => Press releases => select Labour Cost Statistics. ( 90 ) http://www.turkstat.gov.tr => Press releases => select Labour Cost index. ( 91 ) EPDK | Regelgevende autoriteit voor de energiemarkt (epdk.gov.tr) => “Press releases” => selecteer “Electricity => electricity market board decisions”. ( 92 ) http://www.turkstat.gov.tr => Press releases => select Producer Price Index. ( 93 ) https://www1.eere.energy.gov/manufacturing/tech_assistance/pdfs/steam15_benchmark.pdf . De methode heeft betrekking op de kosten van verzadigde stoom voor typische waarden van de bedrijfsdruk en de temperatuur van het voedingswater. Bij de toepassing van de methode werd een gemiddelde van deze typische waarden gebruikt. ( 94 ) https://www.invest.gov.tr/en/investmentguide/pages/cost-of-doing-business.aspx . ( 95 ) Klacht van de FEP, bijlage 4. BIJLAGE Niet in de steekproef opgenomen medewerkende producenten-exporteurs in de Volksrepubliek China Land Naam Aanvullende Taric-code VRC Anhui Jinxiang Wood Technology Co., Ltd. 89IO Anhui Sunhouse Floor Technology Co., Ltd. 89IP Anhui Zhichang Bamboo and Wood Products Co., Ltd. 89IQ ARTIST INTELLIGENT HOUSEHOLD CO., LTD. 89IR BENXI FLOORING FACTORY (GENERAL PARTNERSHIP) 89IS CENTENNIAL MENDI (JINHU) HOME FURNISHING TECHNOLOGY CO., LTD 89IT DALIAN AMUER WOOD CO., LTD. 89IU Dalian Deerfu Wooden Product Co., Ltd. 89IV DALIAN DUNCHENG WOOD INDUSTRY CO., LTD. 89IW DALIAN HANCHUAN WOOD PRODUCTS CO., LTD. 89IX DALIAN HANDIAN WOOD INDUSTRY CO., LTD. 89IY DALIAN HUIYUE WOOD CO., LTD. 89IZ DALIAN JAENMAKEN WOOD INDUSTRY CO., LTD. 89JA DALIAN JINDA WOOD PRODUCTS CO., LTD. 89JB DALIAN KEMIAN WOOD INDUSTRY CO., LTD. 89JC DALIAN MUSEN WOOD CO., LTD. 89JD Dalian New Sanlin Flooring Co., Ltd. 89JE DALIAN OUXIANG WOOD CO., LTD. 89JF Dalian Penghong Floor Products Co., Ltd. 89JG DALIAN RUIJIAN WOOD INDUSTRY CO., LTD. 89JH DALIAN SHENGCHUANG WOOD INDUSTRY CO., LTD. 89JI DALIAN SHENGYU SCIENCE AND TECHNOLOGY DEVELOPMENT CO., LTD. 89JJ Dalian Shumaike Floor Manufacturing Co., Ltd. 89JK Dalian Universal Wood Products Co., Ltd. 89JL DALIAN XINJIAZHOU WOOD PRODUCTS CO., LTD. 89JM DALIAN YOU MING WOOD BUSINESS CO., LTD. 89JN Muling Kemian Wood Industry CO., LTD 89JO DeHua TB New Decoration Material Co, Ltd. 89JP Deqing Shengfei Wood Co., Ltd. 89JQ Dunhua Shengda Wood Industry Co., Ltd. 89JR FUSHUN FUSEN JINFENG WOODEN PRODUCTS CO., LTD. 89JS Fushun Handu Import & Export Co., Ltd. 89JT Fusong County Huayi Wooden Co., Ltd. 89JU Fusong Huasong Wooden Co., Ltd. 89JV HaiLin LinJing Wooden Products Co., Ltd. 89JX HUNCHUN FOREST WOLF WOODEN INDUSTRY CO., LTD 89JY HUZHOU AMIRA WOOD CO., LTD. 89JZ Huzhou Teya Floor Co., Ltd. 89KA Jesonwood Forest Products (ZJ) Co., Ltd. 89KB Jiangsu Mingle Flooring Co., Ltd. 89KC Jiangsu ShengYu Flooring Co., Ltd. 89KD Jiangsu Wanli Wooden Co., Ltd. 89KE JIANGSU ZHUOYI HOME FURNISHING TECHNOLOGY CO., LTD. 89KF Jiashan On-Line Lumber Co., Ltd. 89KG JILIN CITY XIN JINGKAI WOOD CO., LTD. 89KH Jilin Jiahe Wood Industry Co., Ltd 89KI JILIN XINYUAN WOODEN INDUSTRY CO., LTD 89KJ KINGMAN WOOD INDUSTRY CO., LTD 89KK Muling City Yihe Wood Co., Ltd 89KL NEW GARDEN SMART HOME TECHNOLOGY CO., LTD 89KM Ning’an City Shengchang Wood Industry Co., Ltd 89KN SHANDONG LONGTENG WOOD CO., LTD 89KO Shaoxing Haohua Timber Industry Co., Ltd 89KP Sino-Maple (Jiangsu) Co., Ltd 89KQ SUIFENHE JINLIN WOOD INDUSTRY CO., LTD. 89KR SUZHOU DONGDA WOOD CO., LTD 89KS Suzhou Duolun Wood Industry Co., Ltd. 89KT TONGXIANG SHENGGONG TIMBER INDUSTRY CO., LTD.. 89KU Xuzhou Changlin Floors Co., Ltd 89KV Yekalon Mills 89KW Zhejiang Changfang Wooden Co., Ltd. 89KX Zhejiang Guolian Floor Co., Ltd. 89KY Zhejiang Lingge Wood Co., Ltd. 89KZ Zhejiang Longsen Lumbering Co., Ltd. 89LA ELI: http://data.europa.eu/eli/reg_impl/2025/78/oj ISSN 1977-0758 (electronic edition)",
  "source": "EUR LEX"
}