{
  "url": "http://www.w3.org/1999/xhtml\"><!--",
  "content": "L_202401381NL.000101.fmx.xml Publicatieblad van de Europese Unie NL L-serie 2024/1381 24.5.2024 UITVOERINGSVERORDENING (EU) 2024/1381 VAN DE COMMISSIE van 23 mei 2024 tot vaststelling, overeenkomstig Verordening (EU) 2021/2282 betreffende de evaluatie van gezondheidstechnologie, van gedetailleerde procedureregels voor de interactie tijdens, de uitwisseling van informatie over, de deelname aan, en de voorbereiding en actualisering van gezamenlijke klinische evaluaties van geneesmiddelen voor menselijk gebruik op Unieniveau alsook van modellen voor die gezamenlijke klinische evaluaties (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2021/2282 van het Europees Parlement en de Raad van 15 december 2021 betreffende de evaluatie van gezondheidstechnologie en tot wijziging van Richtlijn 2011/24/EU ( 1 ) , en met name artikel 15, lid 1, punten a) en c), artikel 25, lid 1, punt b), en artikel 26, lid 1, Overwegende hetgeen volgt: (1) Bij Verordening (EU) 2021/2282 zijn een steunkader en procedures voor samenwerking van de lidstaten inzake gezondheidstechnologieën op het niveau van de Unie vastgesteld en is de coördinatiegroep van de lidstaten inzake evaluatie van gezondheidstechnologie (“de coördinatiegroep”) ingesteld. (2) De Commissie moet op grond van artikel 15 van Verordening (EU) 2021/2282 gedetailleerde procedureregels voor de uitvoering van de artikelen 8 tot en met 14 van die verordening vaststellen wat de uitvoering en actualisering van gezamenlijke klinische evaluaties betreft. De Commissie moet op grond van artikel 15, lid 1, punten a) en c), van Verordening (EU) 2021/2282 met name gedetailleerde procedureregels vaststellen voor de samenwerking (vooral via informatie-uitwisseling) met het Europees Geneesmiddelenbureau bij het opstellen en actualiseren van gezamenlijke klinische evaluaties van geneesmiddelen, en voor de interacties tijdens gezamenlijke klinische evaluaties en actualiseringen, en de timing van die interacties, met en tussen de coördinatiegroep, de subgroepen ervan en de ontwikkelaars van gezondheidstechnologie, patiënten, klinische deskundigen en andere relevante deskundigen. (3) Daarnaast moet de coördinatiegroep op grond van artikel 3, lid 7, punten d), e) en g), van die verordening nadere regels vaststellen voor de uitvoering van gezamenlijke klinische evaluaties, namelijk methodologische richtsnoeren voor gezamenlijke werkzaamheden, gedetailleerde procedurele stappen en een tijdschema voor het verrichten van gezamenlijke klinische evaluaties en de actualiseringen daarvan, en richtsnoeren voor de benoeming van beoordelaars en medebeoordelaars voor gezamenlijke klinische evaluaties. (4) Om ervoor te zorgen dat de gezamenlijke klinische evaluatieverslagen van de hoogste wetenschappelijke kwaliteit zijn, voorzien artikel 8, lid 6, en artikel 11, lid 4, van Verordening (EU) 2021/2282 in de betrokkenheid van patiënten, klinische deskundigen en andere relevante deskundigen bij gezamenlijke klinische evaluaties. Krachtens artikel 25, lid 1, punt b), van Verordening (EU) 2021/2282 moet de Commissie, na raadpleging van alle relevante belanghebbenden, algemene procedureregels vaststellen voor het selecteren van en overleggen met organisaties van stakeholders en patiënten, klinische deskundigen en andere relevante deskundigen op het gebied van gezamenlijke klinische evaluaties op Unieniveau. Op basis van deze regels moet de coördinatiegroep overeenkomstig artikel 3, lid 7, punt j), van Verordening (EU) 2021/2282 zorgen voor een passende betrokkenheid van organisaties van stakeholders en deskundigen bij haar werkzaamheden. (5) Krachtens artikel 26, lid 1, van Verordening (EU) 2021/2282 moet de Commissie het formaat en de modellen vaststellen voor de dossiers met informatie, gegevens, analyses en ander bewijsmateriaal die door ontwikkelaars van gezondheidstechnologie moeten worden verstrekt voor gezamenlijke klinische evaluaties, alsook voor verslagen van gezamenlijke klinische evaluaties en samenvattende verslagen van gezamenlijke klinische evaluaties. Om te zorgen voor een uniforme aanpak van de presentatie van de door de ontwikkelaars van gezondheidstechnologie aan de coördinatiegroep verstrekte gegevens en van de informatie in de verslagen van gezamenlijke klinische evaluaties, worden die formaten en modellen in deze verordening vastgesteld. (6) Om voldoende tijd te bieden voor een gezamenlijke klinische evaluatie van hoge kwaliteit, moet die klinische evaluatie op hetzelfde tijdstip beginnen als de gecentraliseerde procedure van Verordening (EG) nr. 726/2004 van het Europees Parlement en de Raad ( 2 ) , dat wil zeggen nadat het Europees Geneesmiddelenbureau de indiening heeft bevestigd van een geldige aanvraag voor een vergunning voor het in de handel brengen overeenkomstig Verordening (EG) nr. 726/2004 of voor een wijziging in de voorwaarden van een bestaande vergunning voor het in de handel brengen overeenkomstig Verordening (EG) nr. 1234/2008 van de Commissie ( 3 ) . Daarom moet de informatie die nodig is voor het afbakenen van het in artikel 8, lid 6, van Verordening (EU) 2021/2282 bedoelde evaluatiebereik (“het evaluatiebereik”), op hetzelfde moment door de ontwikkelaar van gezondheidstechnologie aan de Commissie, die optreedt als secretariaat van de coördinatiegroep (“het HTA-secretariaat”), worden verstrekt als de aanvraag voor een vergunning voor het in de handel brengen, of voor een wijziging in de voorwaarden van een bestaande vergunning voor het in de handel brengen door de ontwikkelaar van gezondheidstechnologie aan het Europees Geneesmiddelenbureau wordt verstrekt. (7) De gezamenlijke klinische evaluatie van een geneesmiddel op grond van Verordening (EU) 2021/2282 wordt parallel aan de gecentraliseerde procedure van Verordening (EG) nr. 726/2004 uitgevoerd en de coördinatiegroep moet het verslag van de gezamenlijke klinische evaluatie uiterlijk dertig dagen na de vaststelling van een besluit van de Commissie tot verlening van een vergunning voor het in de handel brengen van dat geneesmiddel goedkeuren. De gezamenlijke klinische evaluatie moet worden stopgezet wanneer bijvoorbeeld een aanvraag voor een vergunning voor het in de handel brengen of voor een wijziging in de voorwaarden van een bestaande vergunning voor het in de handel brengen wordt ingetrokken, of wanneer de gecentraliseerde procedure een negatief resultaat oplevert voor de aanvraag van een vergunning voor het in de handel brengen of voor een wijziging in de voorwaarden van een bestaande vergunning voor het in de handel brengen. Daarom moet de coördinatiegroep in kennis worden gesteld van indieningen van geldige aanvragen voor vergunningen voor het in de handel brengen en voor een wijziging in de voorwaarden van bestaande vergunningen voor het in de handel brengen van geneesmiddelen die binnen het toepassingsgebied van Verordening (EU) 2021/2282 vallen, en van nieuwe informatie over stappen in de gecentraliseerde procedure, met inbegrip van wijzigingen in de beoogde tijdschema’s. (8) Het evaluatiebereik is gebaseerd op de therapeutische indicatie(s) van het geneesmiddel. Om de subgroep gezamenlijke klinische evaluaties (joint clinical assessment, “de JCA-subgroep”) in staat te stellen het evaluatiebereik waar nodig aan te passen, waarbij de scheiding van de respectieve bevoegdheden van de coördinatiegroep en het Europees Geneesmiddelenbureau behouden blijft, moet het Europees Geneesmiddelenbureau het HTA-secretariaat daarom informeren over wezenlijke vraagstukken of openstaande kwesties die van invloed kunnen zijn op de therapeutische indicaties die door de aanvrager worden voorgesteld voor het geneesmiddel waarvoor een gezamenlijke klinische evaluatie wordt uitgevoerd. (9) De beoordelaar en medebeoordelaar en de JCA-subgroep moeten in een vroeg stadium toegang krijgen tot de ontwerpsamenvatting van de productkenmerken en tot het beoordelingsrapport zoals bedoeld in artikel 9, lid 4, respectievelijk punt a) en punt e), van Verordening (EG) nr. 726/2004. (10) Overeenkomstig artikel 28, punt h), van Verordening (EU) 2021/2282 moet het HTA-secretariaat de samenwerking vergemakkelijken, met name door informatie uit te wisselen met het Europees Geneesmiddelenbureau over de in de artikelen 7 tot en met 22 van Verordening (EU) 2021/2282 bedoelde gezamenlijke werkzaamheden met betrekking tot geneesmiddelen, met inbegrip van de uitwisseling van vertrouwelijke informatie. De uitwisseling van informatie die relevant is voor concrete gezamenlijke klinische evaluaties en actualiseringen van gezamenlijke klinische evaluaties, moet daarom plaatsvinden via het HTA-secretariaat. Het HTA-secretariaat moet ervoor zorgen dat alle ontvangen informatie direct na ontvangst wordt doorgegeven aan de coördinatiegroep en aan zijn relevante subgroepen en/of beoordelaar en medebeoordelaar, naargelang het geval. (11) De ontwikkelaar van gezondheidstechnologie moet in kennis worden gesteld van het begin van een gezamenlijke klinische evaluatie, van de onderdelen van die evaluatie, van de actualisering ervan en van het opnieuw initiëren ervan op grond van artikel 10, lid 7, van Verordening (EU) 2021/2282. De ontwikkelaar van gezondheidstechnologie moet ook in kennis worden gesteld van het besluit van de coördinatiegroep om de actualisering van de gezamenlijke klinische evaluatie op te nemen in zijn jaarlijkse werkprogramma, overeenkomstig artikel 14 van Verordening (EU) 2021/2282. (12) Er moeten algemene procedureregels worden vastgesteld voor de selectie van patiënten, klinische deskundigen en andere relevante deskundigen die tijdens de gezamenlijke klinische evaluatie worden geraadpleegd. Die selectie moet zo spoedig mogelijk beginnen, zodra de coördinatiegroep via het HTA-secretariaat informatie ontvangt over de komende indiening van aanvragen voor vergunningen voor het in de handel brengen van de in artikel 7, lid 1, van Verordening (EU) 2021/2282 bedoelde geneesmiddelen. (13) De JCA-subgroep moet ernaar streven patiënten, klinische deskundigen en andere relevante deskundigen te selecteren die vanuit Europees of internationaal oogpunt over de vereiste deskundigheid op het therapeutische gebied van de gezamenlijke klinische evaluatie beschikken. Deze deskundigen moeten tijdens de gezamenlijke klinische evaluatie worden geraadpleegd. (14) Om ervoor te zorgen dat patiënten, klinische deskundigen en andere relevante deskundigen op onafhankelijke en transparante wijze en zonder belangenconflicten deelnemen aan gezamenlijke klinische evaluaties, mogen zij pas worden geselecteerd en bij gezamenlijke klinische evaluaties worden betrokken, nadat de Commissie tot een conclusie is gekomen over hun belangenconflicten overeenkomstig de regels van artikel 5 van Verordening (EU) 2021/2282 en de op grond van artikel 25, lid 1, punt a), van die verordening vastgestelde algemene procedureregels. Alleen patiënten, klinische deskundigen en andere relevante deskundigen die een vertrouwelijkheidsovereenkomst hebben ondertekend, mogen bij gezamenlijke klinische evaluaties worden betrokken. (15) De JCA-subgroep moet patiëntenorganisaties, beroepsorganisaties in de gezondheidszorg en klinische en wetenschappelijke organisaties de mogelijkheid bieden om input wat betreft gezamenlijke klinische evaluaties te leveren. (16) Om ervoor te zorgen dat de behoeften van de lidstaten tijdens de afbakening van het evaluatiebereik kunnen worden uitgedrukt in een zo laag mogelijk aantal reeksen parameters voor de gezamenlijke klinische beoordeling wat patiëntenpopulatie, ingrepen, comparators en gezondheidsuitkomsten betreft, moet de beoordelaar met de hulp van de medebeoordelaar een voorstel voor een evaluatiebereik opstellen aan de hand waarvan de lidstaten hun behoeften kenbaar kunnen maken. (17) Om ervoor te zorgen dat het evaluatiebereik inclusief is en de behoeften van de lidstaten weerspiegelt, moet het door de beoordelaar met de hulp van de medebeoordelaar opgestelde voorstel voor het evaluatiebereik met de leden van de JCA-subgroep worden gedeeld. Deze leden moeten de nationale autoriteiten en stakeholders raadplegen overeenkomstig de procedureregels van de respectieve lidstaat. (18) De Commissie moet procedureregels vaststellen om ervoor te zorgen dat het evaluatiebereik wordt afgebakend, waarbij het recht op behoorlijk bestuur wordt geëerbiedigd en rekening wordt gehouden met de door de ontwikkelaar van gezondheidstechnologie verstrekte informatie en de input van patiënten, klinische deskundigen en andere relevante deskundigen. (19) In artikel 10, lid 1, en artikel 11, lid 1, punt a), van Verordening (EU) 2021/2282 is het tijdschema voor gezamenlijke klinische evaluaties van geneesmiddelen vastgesteld op basis van het tijdschema dat van toepassing is op de gecentraliseerde procedure van Verordening (EG) nr. 726/2004. De Commissie moet de termijnen vaststellen waarbinnen de afbakening van het evaluatiebereik en de ontwerpen van de gezamenlijke klinische evaluatieverslagen door de JCA-subgroep voltooid moeten zijn. Deze termijnen moeten verband houden met de belangrijkste stappen van de gecentraliseerde procedure en in overeenstemming zijn met de algemene termijnen van Verordening (EU) 2021/2282. Wanneer artikel 11, lid 1, punt a), van Verordening (EU) 2021/2282 niet van toepassing is, moet de Commissie deze termijnen vaststellen om ervoor te zorgen dat de tijdige toegankelijkheid van gezondheidstechnologieën voor patiënten wordt verbeterd. (20) Om bij te dragen tot de volledigheid en de hoge kwaliteit van het dossier en tot een soepel verloop van de gezamenlijke klinische evaluatie, moet de ontwikkelaar van gezondheidstechnologie de gelegenheid krijgen om een vergadering waar het evaluatiebereik wordt toegelicht, te verzoeken. (21) De Commissie moet termijnen vaststellen die de ontwikkelaar van gezondheidstechnologie voldoende tijd bieden om een dossier voor een gezamenlijke klinische evaluatie van een geneesmiddel op te stellen en in te dienen. De Commissie moet de regels vaststellen waarin de mogelijkheid wordt geboden om in gerechtvaardigde gevallen de termijn voor de indiening van het dossier te verlengen zonder evenwel de in artikel 10, lid 1, van Verordening (EU) 2021/2282 vastgestelde termijn te overschrijden. (22) Evenzo moet de Commissie termijnen vaststellen die de ontwikkelaar van gezondheidstechnologie voldoende tijd bieden om: a) ontbrekende informatie, gegevens, analyses en ander bewijsmateriaal zoals aangegeven in het tweede verzoek van de Commissie, te verstrekken; b) nadere specificaties of aanvullende informatie, gegevens, analyses of ander bewijsmateriaal te verstrekken; c) eerder verstrekte informatie, zoals bedoeld in artikel 10, lid 8, en artikel 11, lid 2, van Verordening (EU) 2021/2282, te actualiseren, en d) technische of feitelijke onnauwkeurigheden in de ontwerpen van de gezamenlijke klinische evaluatieverslagen en samenvattende verslagen te signaleren en aan te geven welke informatie de ontwikkelaar van gezondheidstechnologie vertrouwelijk acht. (23) De Commissie moet termijnen vaststellen voor haar beoordeling van de vraag of het door de ontwikkelaar van gezondheidstechnologie ingediende dossier voor gezamenlijke klinische evaluatie van het geneesmiddel aan de eisen van artikel 9, leden 2, 3, en 4, van Verordening (EU) 2021/2282 voldoet. De Commissie moet, naargelang het geval, de beoordelaar en medebeoordelaar raadplegen bij de uitvoering van deze beoordeling. (24) De Commissie moet procedureregels vaststellen om ervoor te zorgen dat patiënten, klinische deskundigen en andere relevante deskundigen bij het evaluatieproces worden betrokken door hen in de gelegenheid te stellen input te leveren voor de ontwerpen van de gezamenlijke klinische evaluatieverslagen en samenvattende verslagen. (25) Overeenkomstig artikel 11, lid 2, van Verordening (EU) 2021/2282 moet de ontwikkelaar van gezondheidstechnologie de coördinatiegroep proactief informeren wanneer er tijdens het gezamenlijke klinische evaluatieproces nieuwe klinische gegevens beschikbaar komen. De Commissie moet de termijn vaststellen voor het indienen van die nieuwe klinische gegevens door de ontwikkelaar van gezondheidstechnologie, zodat in de ontwerpen van de gezamenlijke klinische evaluatieverslagen en samenvattende verslagen met deze gegevens rekening kan worden gehouden. (26) De Commissie moet de termijn vaststellen voor de afronding van de herziene ontwerpen van de gezamenlijke klinische evaluatieverslagen en samenvattende verslagen door de JCA-subgroep. Dit zou ervoor moeten zorgen dat de gezamenlijke klinische evaluatieverslagen tijdig worden ingediend zodat de coördinatiegroep aan de in artikel 11, lid 1, punt a), van Verordening (EU) 2021/2282 vastgestelde termijn voor de afronding van de gezamenlijke klinische evaluatie kan voldoen. De Commissie moet ook de termijn vaststellen voor de goedkeuring van de herziene ontwerpen van de gezamenlijke klinische evaluatieverslagen en samenvattende verslagen door de coördinatiegroep om ervoor te zorgen dat de tijdige toegankelijkheid van gezondheidstechnologieën voor patiënten wordt verbeterd. (27) Wanneer zich tijdens de gecentraliseerde procedure een verandering voordoet in de therapeutische indicaties die oorspronkelijk in de aanvraag voor een vergunning voor het in de handel brengen of voor een wijziging in de voorwaarden van een bestaande vergunning voor het in de handel brengen werden ingediend, moet de JCA-subgroep beslissen of de gezamenlijke klinische evaluatie moet worden voortgezet of opnieuw moet worden gestart. De Commissie moet de procedureregels vaststellen die van toepassing zijn indien er een nieuw evaluatiebereik moet worden afgebakend. (28) Indien de coördinatiegroep opnieuw een gezamenlijke klinische evaluatie initieert overeenkomstig artikel 10, lid 7, van Verordening (EU) 2021/2282 of indien een gezamenlijke klinische evaluatie wordt geactualiseerd overeenkomstig artikel 14 van die verordening, moeten bepaalde specifieke procedureregels en termijnen van toepassing zijn. (29) Om transparantie, traceerbaarheid en het beroepsgeheim te waarborgen en ertoe bij te dragen dat de klinische evaluatieverslagen aan de procedures voldoen, moet alle correspondentie met en tussen de coördinatiegroep, de JCA-subgroep, het HTA-secretariaat, de ontwikkelaar van gezondheidstechnologie, patiënten, klinische deskundigen en andere relevante deskundigen tijdens gezamenlijke klinische evaluaties in een digitaal formaat worden verzonden via het in artikel 30 van Verordening (EU) 2021/2282 bedoelde IT-platform (“het HTA-IT-platform”). (30) Bij deze verordening worden overeenkomstig artikel 5, lid 1, punt a), van Verordening (EU) 2018/1725 van het Europees Parlement en de Raad ( 4 ) de regels vastgesteld voor de verwerking van persoonsgegevens via het HTA-IT-platform met het oog op het uitvoeren van gezamenlijke klinische evaluaties en de actualiseringen daarvan. In deze verordening worden met name de persoonsgegevens gespecificeerd die via dat platform mogen worden verwerkt, namelijk bepaalde persoonsgegevens met betrekking tot de patiënten, klinische deskundigen en andere relevante deskundigen die betrokken zijn bij gezamenlijke klinische evaluaties en de actualiseringen daarvan, en bepaalde persoonsgegevens met betrekking tot de vertegenwoordigers die zijn benoemd in de coördinatiegroep en de JCA-subgroep, de vertegenwoordigers van ontwikkelaars van gezondheidstechnologie en de vertegenwoordigers van de leden van het netwerk van stakeholders dat is opgericht overeenkomstig artikel 29 van Verordening (EU) 2021/2282 (“het HTA-netwerk van stakeholders”). In deze verordening is ook bepaald dat de Commissie voor de verwerking van persoonsgegevens via het HTA-IT-platform moet worden beschouwd als de verwerkingsverantwoordelijke in de zin van artikel 3, punt 8, van Verordening (EU) 2018/1725. De verwerking van persoonsgegevens door de coördinatiegroep en de JCA-subgroep en hun vertegenwoordigers buiten het HTA-IT-platform moet altijd overeenkomstig Verordening (EU) 2016/679 van het Europees Parlement en de Raad ( 5 ) plaatsvinden. (31) De gezondheidstoestand van de patiënt met betrekking tot het onderwerp van de gezamenlijke klinische evaluatie kan door de identiteit van de patiënt worden onthuld en de identiteit van de patiënt moet daarom als een bijzondere categorie persoonsgegevens worden beschouwd op grond van artikel 10 van Verordening (EU) 2018/1725. Daarom mogen die gegevens alleen worden verwerkt indien aan de criteria van artikel 10, lid 2, punt i), van die verordening wordt voldaan. Deze verordening voorziet in passende en specifieke maatregelen om de rechten en vrijheden van de betrokken persoon te waarborgen. Er mogen met name geen persoonsgegevens van patiënten openbaar worden gemaakt. Op grond van artikel 5, lid 6, van Verordening (EU) 2021/2282 geldt bovendien een beroepsgeheim voor de vertegenwoordigers die in de coördinatiegroep en de JCA-subgroep zijn benoemd, alsook voor patiënten, klinische deskundigen en andere relevante deskundigen die betrokken zijn bij gezamenlijke klinische evaluaties en de actualiseringen daarvan, zelfs na beëindiging van hun taken. Tot slot wordt in deze verordening gespecificeerd dat alleen patiënten, klinische deskundigen en andere relevante deskundigen die een vertrouwelijkheidsovereenkomst hebben ondertekend, bij gezamenlijke klinische evaluaties mogen worden betrokken. (32) Om ervoor te zorgen dat kan worden geverifieerd of de gezamenlijke klinische evaluaties op procedureconforme wijze zijn uitgevoerd, met name in geval van klachten of geschilprocedures, moet worden voorzien in een bewaringstermijn voor persoonsgegevens en moet deze termijn regelmatig worden herzien. (33) Met het oog op de transparantie enerzijds en de bescherming van vertrouwelijke gegevens om commerciële redenen anderzijds, moet de Commissie de gezamenlijke klinische evaluatieverslagen en de samenvattende verslagen samen met de in artikel 30, lid 3, punten d) en i), van Verordening (EU) 2021/2282 bedoelde documentatie publiceren, nadat zij de standpunten van de JCA-subgroep over de commercieel gevoelige aard van de informatie in deze documentatie, waarvan de ontwikkelaar van gezondheidstechnologie om vertrouwelijke behandeling heeft verzocht, heeft overwogen. (34) Gezamenlijke klinische evaluaties van geneesmiddelen moeten worden uitgevoerd vanaf de datum waarop Verordening (EU) 2021/2282 van toepassing is, dat wil zeggen 12 januari 2025. Deze verordening is daarom met ingang van 12 januari 2025 van toepassing. (35) Overeenkomstig artikel 42 van Verordening (EU) 2018/1725 is de Europese Toezichthouder voor gegevensbescherming geraadpleegd, en op 4 april 2024 heeft hij een advies uitgebracht. (36) De in deze verordening vervatte maatregelen zijn in overeenstemming met het advies van het Comité inzake evaluatie van gezondheidstechnologie, HEEFT DE VOLGENDE VERORDENING VASTGESTELD: Artikel 1 Onderwerp Bij deze verordening worden gedetailleerde procedureregels vastgesteld voor gezamenlijke klinische evaluaties van geneesmiddelen op Unieniveau wat betreft: a) de samenwerking, met name via informatie-uitwisseling met het Europees Geneesmiddelenbureau bij het opstellen en actualiseren van gezamenlijke klinische evaluaties van geneesmiddelen; b) de interactie — waaronder de timing daarvan — met en tussen de bij artikel 3 van Verordening (EU) 2021/2282 ingestelde coördinatiegroep, de subgroepen ervan en de ontwikkelaars van gezondheidstechnologie, patiënten, klinische deskundigen en andere relevante deskundigen, tijdens gezamenlijke klinische evaluaties van geneesmiddelen en actualiseringen daarvan; c) algemene procedureregels voor het selecteren van en overleggen met organisaties van stakeholders en met patiënten, klinische deskundigen en andere relevante deskundigen op het gebied van gezamenlijke wetenschappelijke evaluaties op Unieniveau; d) het formaat en de modellen voor dossiers met informatie, data, analyses en ander bewijsmateriaal die door ontwikkelaars van gezondheidstechnologie voor gezamenlijke klinische evaluaties moeten worden verstrekt; e) het formaat en de modellen voor gezamenlijke klinische evaluatieverslagen en samenvattende verslagen van gezamenlijke klinische evaluaties. Artikel 2 Relevante informatie voor de ontwikkeling van het evaluatiebereik 1.   Wanneer ontwikkelaars van gezondheidstechnologie een aanvraag voor een vergunning voor het in de handel brengen van in artikel 7, lid 1, punt a), van Verordening (EU) 2021/2282 bedoelde geneesmiddelen bij het Europees Geneesmiddelenbureau indienen, verstrekken zij tegelijkertijd het HTA-secretariaat de relevante informatie om het evaluatiebereik van een gezamenlijke klinische evaluatie van die geneesmiddelen af te bakenen. Die informatie omvat: a) de door de aanvrager ingediende samenvatting van de productkenmerken; b) het deel met het klinische overzicht van het dossier dat bij het Europees Geneesmiddelenbureau is ingediend. 2.   Wanneer ontwikkelaars van gezondheidstechnologie een aanvraag tot wijziging in de voorwaarden van een bestaande vergunning voor het in de handel brengen van in artikel 7, lid 1, punt b), van Verordening (EU) 2021/2282 bedoelde geneesmiddelen bij het Europees Geneesmiddelenbureau indienen, verstrekken zij tegelijkertijd het HTA-secretariaat de relevante informatie inzake de afbakening van het evaluatiebereik van een gezamenlijke klinische evaluatie van die geneesmiddelen. Die informatie bestaat uit de door de aanvrager voorgestelde nieuwe therapeutische indicatie en het deel met het klinische overzicht van het dossier dat bij het Europees Geneesmiddelenbureau is ingediend. 3.   Indien de JCA-subgroep dit noodzakelijk acht, nodigt het HTA-secretariaat de ontwikkelaar van gezondheidstechnologie uit om in een vergadering met de JCA-subgroep of schriftelijk nadere informatie te verstrekken die relevant is voor de afbakening van het evaluatiebereik. Artikel 3 Uitwisseling van informatie met het Europees Geneesmiddelenbureau 1.   Na ontvangst van een aanvraag voor een vergunning voor het in de handel brengen of van een aanvraag tot wijziging in de voorwaarden van een bestaande vergunning voor het in de handel brengen, zoals bedoeld in artikel 2 van deze verordening, stelt het Europees Geneesmiddelenbureau het HTA-secretariaat in kennis van de indiening daarvan. 2.   Met betrekking tot de in artikel 7, lid 1, punten a) en b), van Verordening (EU) 2021/2282 bedoelde geneesmiddelen voorziet het Europees Geneesmiddelenbureau het HTA-secretariaat van de volgende documentatie: a) indiening van een geldige aanvraag voor een vergunning voor het in de handel brengen overeenkomstig artikel 3, lid 1, en artikel 3, lid 2, punt a), van Verordening (EG) nr. 726/2004, met inbegrip van de datum waarop de aanvraag voor een vergunning voor het in de handel brengen is gevalideerd en het tijdschema voor de eerste beoordeling tijdens de gecentraliseerde procedure; b) indiening van een geldige aanvraag tot wijziging in de voorwaarden van een bestaande vergunning voor het in de handel brengen die geldt voor een nieuwe therapeutische indicatie overeenkomstig Verordening (EG) nr. 1234/2008, met inbegrip van de datum waarop de aanvraag tot wijziging van een bestaande vergunning voor het in de handel brengen is gevalideerd en het tijdschema voor de eerste beoordeling tijdens de gecentraliseerde procedure. 3.   Het Europees Geneesmiddelenbureau verstrekt het HTA-secretariaat de in lid 2 bedoelde informatie op de dag waarop het een ontvangstbewijs van een geldige aanvraag aan de ontwikkelaar van gezondheidstechnologie afgeeft. 4.   Het Europees Geneesmiddelenbureau brengt het HTA-secretariaat tijdens de gecentraliseerde procedure voor geneesmiddelen waarvoor een gezamenlijke klinische evaluatie is vereist, op de hoogte van het volgende: a) nieuwe informatie over stappen in de gecentraliseerde procedure, zoals veranderingen in de beoogde tijdschema’s; b) wezenlijke vraagstukken of openstaande kwesties die gevolgen kunnen hebben voor de therapeutische indicatie(s) van de door de aanvrager voorgestelde geneesmiddelen. Punt a) is ook van toepassing op geneesmiddelen waarvan de gezamenlijke klinische evaluatie is stopgezet overeenkomstig artikel 10, lid 6, van Verordening (EU) 2021/2282. Het Europees Geneesmiddelenbureau, het HTA-secretariaat en de JCA-subgroep bereiken overeenstemming over de belangrijkste stappen voor de uitwisseling van de in de eerste alinea bedoelde informatie en over de exacte inhoud van de informatie die bij die stappen moet worden verstrekt. 5.   Binnen zeven dagen na vaststelling van het definitieve advies door het Comité voor geneesmiddelen voor menselijk gebruik zendt het Europees Geneesmiddelenbureau de in artikel 9, lid 4, punt a), van Verordening (EG) nr. 726/2004 bedoelde ontwerpsamenvatting van de productkenmerken en het in artikel 9, lid 4, punt e), van die verordening bedoelde beoordelingsrapport toe aan het HTA-secretariaat. Artikel 4 Informatie voor de coördinatiegroep Het HTA-secretariaat zorgt ervoor dat alle informatie die van de ontwikkelaar van gezondheidstechnologie, het Europees Geneesmiddelenbureau, patiënten, klinische deskundigen en andere relevante deskundigen en de lidstaten in verband met gezamenlijke klinische evaluaties en actualiseringen van gezamenlijke klinische evaluaties wordt ontvangen, na ontvangst wordt meegedeeld aan de coördinatiegroep, de relevante subgroepen daarvan en/of de beoordelaar en medebeoordelaar, naargelang het geval. Artikel 5 Informatie voor de ontwikkelaar van gezondheidstechnologie over de aanvang van een gezamenlijke klinische evaluatie Nadat de JCA-subgroep een beoordelaar en een medebeoordelaar heeft benoemd voor de uitvoering van een gezamenlijke klinische evaluatie, brengt het HTA-secretariaat de ontwikkelaar van gezondheidstechnologie op de hoogte van de aanvang van de gezamenlijke klinische evaluatie. Artikel 6 Selectie van patiënten, klinische deskundigen en andere relevante deskundigen 1.   De JCA-subgroep vermeldt voor elke afzonderlijke gezamenlijke klinische evaluatie de ziekte, het betrokken therapeutische gebied en andere specifieke expertise op basis waarvan het HTA-secretariaat vaststelt welke patiënten, klinische deskundigen en andere relevante deskundigen tijdens die gezamenlijke klinische evaluatie moeten worden geraadpleegd. 2.   Het HTA-secretariaat stelt in overleg met de JCA-subgroep en de benoemde beoordelaar en medebeoordelaar een lijst op van relevante patiënten, klinische deskundigen en, indien nodig, andere relevante deskundigen. Bij het opstellen van de lijst kan het HTA-secretariaat: a) de leden van het HTA-netwerk van stakeholders; b) de Europese referentienetwerken voor zeldzame en complexe ziekten en hun respectieve Europese groepen voor belangenbehartiging van patiënten; c) het portaal voor zeldzame ziekten en weesgeneesmiddelen (“Orphanet”); d) de overeenkomstig artikel 83 van Verordening (EU) nr. 536/2014 van het Europees Parlement en de Raad ( 6 ) aangewezen nationale contactpunten, en e) het Europees Geneesmiddelenbureau raadplegen. 3.   Wanneer het na raadpleging van de in lid 2 bedoelde bronnen niet is gelukt om een voldoende groot aantal relevante patiënten, klinische deskundigen en andere relevante deskundigen te identificeren, kan het HTA-secretariaat andere bestaande databanken of bestanden of contactpersonen van de coördinatiegroep, de subgroepen daarvan en relevante agentschappen en organisaties van de Europese Unie en internationale agentschappen en organisaties raadplegen. 4.   Het HTA-secretariaat verstrekt de JCA-subgroep een lijst van beschikbare patiënten, klinische deskundigen en, indien nodig, andere relevante deskundigen, nadat de Commissie een conclusie heeft getrokken over hun belangenconflicten, overeenkomstig de regels van artikel 5 van Verordening (EU) 2021/2282 en de op grond van artikel 25, lid 1, punt a), van die verordening vastgestelde algemene procedureregels. 5.   De JCA-subgroep maakt de definitieve selectie van patiënten, klinische deskundigen en, indien nodig, andere relevante deskundigen die tijdens de gezamenlijke klinische evaluatie worden geraadpleegd. Bij de definitieve selectie geeft de JCA-subgroep voorrang aan patiënten, klinische deskundigen en andere relevante deskundigen die over deskundigheid beschikken op het therapeutische gebied van de gezamenlijke klinische evaluatie, uit verschillende lidstaten. Artikel 7 Verplichtingen op grond van het beroepsgeheim van patiënten, klinische deskundigen en andere relevante deskundigen Het HTA-secretariaat zorgt ervoor dat alleen patiënten, klinische deskundigen en andere relevante deskundigen die een vertrouwelijkheidsovereenkomst hebben ondertekend, bij gezamenlijke klinische evaluaties worden betrokken. Artikel 8 Raadpleging van organisaties van stakeholders tijdens gezamenlijke klinische evaluaties Tijdens de gezamenlijke klinische evaluatie kan de JCA-subgroep patiëntenorganisaties, beroepsorganisaties in de gezondheidszorg of klinische en wetenschappelijke organisaties via de leden van het HTA-netwerk van stakeholders te allen tijde om input over de ziekte en het therapeutisch gebied verzoeken. Artikel 9 Voorstel voor het evaluatiebereik 1.   Met de hulp van de medebeoordelaar stelt de beoordelaar een voorstel voor het evaluatiebereik op met een reeks parameters voor de gezamenlijke klinische evaluatie wat de patiëntenpopulatie, ingrepen, comparators en gezondheidsuitkomsten betreft, rekening houdend met de informatie die de ontwikkelaar van gezondheidstechnologie uit hoofde van artikel 2 heeft verstrekt. Tijdens het opstellen van het voorstel voor het evaluatiebereik kan de beoordelaar en/of medebeoordelaar de patiënten, klinische deskundigen en/of andere relevante deskundigen die overeenkomstig artikel 6 zijn geselecteerd, te allen tijde om input over de ziekte en het evaluatiebereik verzoeken via het HTA-secretariaat. Het HTA-secretariaat stelt deze input ter beschikking van de gehele JCA-subgroep. 2.   Het HTA-secretariaat deelt het voorstel voor het evaluatiebereik met de leden van de JCA-subgroep. Op basis van de input van de lidstaten stelt de beoordelaar met de hulp van de medebeoordelaar een geconsolideerd voorstel voor het evaluatiebereik op dat de behoeften van de lidstaten weerspiegelt. 3.   Het HTA-secretariaat deelt het geconsolideerde voorstel voor het evaluatiebereik met de overeenkomstig artikel 6 geselecteerde patiënten, klinische deskundigen en andere relevante deskundigen en biedt hun de gelegenheid om input te leveren. Artikel 10 Voltooiing van de afbakening van het evaluatiebereik 1.   De JCA-subgroep bespreekt het in artikel 9, lid 2, bedoelde geconsolideerde voorstel voor het evaluatiebereik, alsook de inbreng van patiënten, klinische deskundigen en andere relevante deskundigen tijdens een vergadering over de consolidatie van het evaluatiebereik. De JCA-subgroep kan via het HTA-secretariaat patiënten, klinische deskundigen en andere relevante deskundigen uitnodigen om tijdens een specifiek deel van de vergadering over de consolidatie van het evaluatiebereik hun input te leveren. 2.   Uiterlijk tien dagen nadat het Comité voor geneesmiddelen voor menselijk gebruik zijn lijst van vragen heeft vastgesteld, voltooit de JCA-subgroep de afbakening van het evaluatiebereik. De JCA-subgroep voltooit de afbakening van het evaluatiebereik binnen 75 dagen vanaf de dag waarop het Europees Geneesmiddelenbureau de aanvraag voor een vergunning voor het in de handel brengen of voor een wijziging in de voorwaarden van een bestaande vergunning voor het in de handel brengen valideert, indien: a) de aanvraag voor een vergunning voor het in de handel brengen van een geneesmiddel wordt beoordeeld volgens de versnelde procedure zoals bedoeld in artikel 14, lid 9, van Verordening (EG) nr. 726/2004, of b) de gezamenlijke klinische evaluatie wordt uitgevoerd voor een geneesmiddel zoals bedoeld in artikel 7, lid 1, punt b), van Verordening (EU) 2021/2282 waarvoor een wijziging in de voorwaarden van een bestaande vergunning voor het in de handel brengen van het type is zoals bedoeld in punt 2, a), van bijlage II bij Verordening (EG) nr. 1234/2008 en overeenkomt met een nieuwe therapeutische indicatie. 3.   Het HTA-secretariaat deelt de door de JCA-subgroep voltooide afbakening van het evaluatiebereik met de ontwikkelaar van gezondheidstechnologie in het eerste verzoek van de Commissie zoals bedoeld in artikel 10, lid 1, van Verordening (EU) 2021/2282. Artikel 11 Vergadering waar het evaluatiebereik wordt toegelicht Op verzoek van de ontwikkelaar van gezondheidstechnologie nodigt het HTA-secretariaat de ontwikkelaar van gezondheidstechnologie uit voor een vergadering met de JCA-subgroep waar het evaluatiebereik wordt toegelicht. Uiterlijk twintig dagen na voltooiing van de afbakening van het evaluatiebereik door de JCA-subgroep vindt de vergadering plaats. Artikel 12 Dossier en verdere gegevens voor gezamenlijke klinische evaluatie die zijn verstrekt door de ontwikkelaar van gezondheidstechnologie 1.   Het dossier voor de gezamenlijke klinische evaluatie waarom de Commissie heeft verzocht in haar eerste verzoek, zoals bedoeld in artikel 10, lid 1, van Verordening (EU) 2021/2282, wordt in een digitaal formaat door de ontwikkelaar van gezondheidstechnologie ingediend. Het dossier en alle aanvullende informatie, gegevens, analyses en ander bewijsmateriaal die door de ontwikkelaar van gezondheidstechnologie voor een gezamenlijke klinische evaluatie van het geneesmiddel of de actualisering ervan worden ingediend, worden overeenkomstig het model in bijlage I bij deze verordening gepresenteerd. 2.   De termijn voor de indiening van het in lid 1 bedoelde dossier bedraagt honderd dagen vanaf de datum van kennisgeving van het eerste verzoek aan de ontwikkelaar van gezondheidstechnologie. Deze termijn bedraagt echter zestig dagen indien: a) de aanvraag voor een vergunning voor het in de handel brengen van een geneesmiddel wordt beoordeeld volgens de versnelde procedure zoals bedoeld in artikel 14, lid 9, van Verordening (EG) nr. 726/2004, of b) de gezamenlijke klinische evaluatie wordt uitgevoerd voor een geneesmiddel zoals bedoeld in artikel 7, lid 1, punt b), van Verordening (EU) 2021/2282 waarvoor een wijziging in de voorwaarden van een bestaande vergunning voor het in de handel brengen van het type is zoals bedoeld in punt 2, a), van bijlage II bij Verordening (EG) nr. 1234/2008 en overeenkomt met een nieuwe therapeutische indicatie. 3.   In gerechtvaardigde gevallen kan het HTA-secretariaat, met instemming van de beoordelaar en medebeoordelaar en rekening houdend met het tijdschema voor de evaluatie volgens de gecentraliseerde procedure, de in lid 2 bedoelde termijn verlengen. Die verlenging mag echter de in artikel 10, lid 1, van Verordening (EU) 2021/2282 vastgestelde termijn niet overschrijden. 4.   De ontwikkelaar van gezondheidstechnologie dient de ontbrekende informatie, gegevens, analyses en ander bewijsmateriaal die worden vermeld in het tweede verzoek van de Commissie, zoals bedoeld in artikel 10, lid 5, van Verordening (EU) 2021/2282, in binnen 15 dagen na de datum van kennisgeving van het tweede verzoek van de Commissie aan de ontwikkelaar van gezondheidstechnologie. Deze termijn bedraagt echter tien dagen indien: a) de aanvraag voor een vergunning voor het in de handel brengen van een geneesmiddel wordt beoordeeld volgens de versnelde procedure zoals bedoeld in artikel 14, lid 9, van Verordening (EG) nr. 726/2004, of b) de gezamenlijke klinische evaluatie wordt uitgevoerd voor een geneesmiddel zoals bedoeld in artikel 7, lid 1, punt b), van Verordening (EU) 2021/2282 waarvoor een wijziging in de voorwaarden van een bestaande vergunning voor het in de handel brengen van het type is zoals bedoeld in punt 2, a), van bijlage II bij Verordening (EG) nr. 1234/2008 en overeenkomt met een nieuwe therapeutische indicatie. De in de eerste alinea bedoelde termijnen bedragen zeven dagen voor gevallen waar alleen minder belangrijke informatie ontbreekt. 5.   Wanneer de beoordelaar met de hulp van de medebeoordelaar op enig moment tijdens het opstellen van de ontwerpen van de gezamenlijke klinische evaluatieverslagen en de samenvattende verslagen overeenkomstig artikel 11, lid 2, van Verordening (EU) 2021/2282 van oordeel is dat nadere specificaties of verduidelijkingen of aanvullende informatie, gegevens, analyses of ander bewijsmateriaal nodig zijn, verzoekt het HTA-secretariaat de ontwikkelaar van gezondheidstechnologie om die informatie, gegevens, analyses of ander bewijsmateriaal binnen de door de beoordelaar en medebeoordelaar vastgestelde termijn te verstrekken, afhankelijk van de aard van de gevraagde informatie. Die termijn wordt vastgesteld op ten minste zeven en ten hoogste dertig dagen vanaf de datum van kennisgeving van het verzoek aan de ontwikkelaar van gezondheidstechnologie. 6.   Indien de coördinatiegroep besluit om opnieuw een gezamenlijke klinische evaluatie te initiëren overeenkomstig artikel 10, lid 7, van Verordening (EU) 2021/2282, dient de ontwikkelaar van gezondheidstechnologie op verzoek van het HTA-secretariaat actualiseringen in van eerder verstrekte informatie, gegevens, analyses en ander bewijsmateriaal overeenkomstig artikel 10, lid 8, van Verordening (EU) 2021/2282 binnen de door de beoordelaar en medebeoordelaar vastgestelde termijn, afhankelijk van de aard van de gevraagde informatie, gegevens, analyses of ander bewijsmateriaal. Die termijn wordt vastgesteld op ten minste zeven en ten hoogste dertig dagen vanaf de datum van kennisgeving van het verzoek aan de ontwikkelaar van gezondheidstechnologie. 7.   Indien de ontwikkelaar van gezondheidstechnologie tijdens de gezamenlijke klinische evaluatie nieuwe gegevens uit klinische studies indient bij het Europees Geneesmiddelenbureau, stelt hij het HTA-secretariaat daarvan in kennis en verstrekt hij deze gegevens op verzoek van de beoordelaar met de hulp van de medebeoordelaar. De in lid 5 bedoelde termijnen zijn van toepassing op dat verzoek. 8.   Zodra het HTA-secretariaat het dossier en de door de ontwikkelaar van gezondheidstechnologie overeenkomstig de leden 1, 4, 5, 6 en 7 ingediende gegevens ontvangt, stelt dit secretariaat het dossier en deze gegevens tegelijkertijd ter beschikking van de beoordelaar, de medebeoordelaar en de JCA-subgroep. Artikel 13 Bevestiging door de Commissie van het dossier voor een gezamenlijke klinische evaluatie De Commissie bevestigt binnen 15 werkdagen vanaf de datum waarop de ontwikkelaar van gezondheidstechnologie het dossier heeft ingediend, en in voorkomend geval in overleg met de beoordelaar en medebeoordelaar, of het dossier voor een gezamenlijke klinische evaluatie van het geneesmiddel op basis van de op dat moment beschikbare informatie voldoet aan de eisen van artikel 9, leden 2, 3 en 4, van Verordening (EU) 2021/2282. Deze termijn bedraagt echter tien werkdagen indien: a) de aanvraag voor een vergunning voor het in de handel brengen van een geneesmiddel wordt beoordeeld volgens de versnelde procedure zoals bedoeld in artikel 14, lid 9, van Verordening (EG) nr. 726/2004, of b) de gezamenlijke klinische evaluatie wordt uitgevoerd voor een geneesmiddel zoals bedoeld in artikel 7, lid 1, punt b), van Verordening (EU) 2021/2282 waarvoor een wijziging in de voorwaarden van een bestaande vergunning voor het in de handel brengen van het type is zoals bedoeld in punt 2, a), van bijlage II bij Verordening (EG) nr. 1234/2008 en overeenkomt met een nieuwe therapeutische indicatie. Artikel 14 Ontwerpen van de gezamenlijke klinische evaluatieverslagen en samenvattende verslagen 1.   De beoordelaar stelt met de hulp van de medebeoordelaar de ontwerpen van de gezamenlijke klinische evaluatieverslagen en de samenvattende verslagen op met gebruikmaking van de modellen van bijlage II en bijlage III. Tijdens het opstellen van de ontwerpen van de gezamenlijke klinische evaluatieverslagen en samenvattende verslagen kan de beoordelaar en/of medebeoordelaar te allen tijde via het HTA-secretariaat input over het evaluatiebereik vragen van de patiënten, klinische deskundigen en/of andere relevante deskundigen die overeenkomstig artikel 6 zijn geselecteerd. Het HTA-secretariaat stelt die input ter beschikking van de gehele JCA-subgroep. 2.   Het HTA-secretariaat deelt de ontwerpen van de gezamenlijke klinische evaluatieverslagen en samenvattende verslagen die de beoordelaar met de hulp van de medebeoordelaar heeft opgesteld, met de JCA-subgroep zodat deze opmerkingen over die ontwerpen kan maken. De beoordelaar stelt met de hulp van de medebeoordelaar de herziene ontwerpen van de gezamenlijke klinische evaluatieverslagen en samenvattende verslagen op, nadat hij de opmerkingen van de leden van de JCA-subgroep in overweging heeft genomen. 3.   Het HTA-secretariaat deelt de herziene ontwerpen van de gezamenlijke klinische evaluatieverslagen en samenvattende verslagen met de overeenkomstig artikel 6 geselecteerde patiënten, klinische deskundigen en andere relevante deskundigen en biedt hun de gelegenheid om input te leveren over de herziene ontwerpen van de gezamenlijke klinische evaluatieverslagen en samenvattende verslagen. 4.   Het HTA-secretariaat verstrekt de ontwikkelaar van gezondheidstechnologie de herziene ontwerpen van de gezamenlijke klinische evaluatieverslagen en samenvattende verslagen. Binnen zeven dagen vanaf de datum waarop de ontwikkelaar van gezondheidstechnologie de herziene ontwerpen van de gezamenlijke klinische evaluatieverslagen en samenvattende verslagen heeft ontvangen, signaleert hij zuiver technische of feitelijke onnauwkeurigheden en geeft hij aan welke informatie hij vertrouwelijk acht. De ontwikkelaar van gezondheidstechnologie toont aan dat de informatie die hij vertrouwelijk acht, commercieel gevoelig is. De in de eerste alinea bedoelde termijn bedraagt vijf dagen vanaf de datum waarop de ontwikkelaar van gezondheidstechnologie de herziene ontwerpen van gezamenlijke klinische evaluatie en samenvattende verslagen heeft ontvangen, indien: a) de aanvraag voor een vergunning voor het in de handel brengen van een geneesmiddel wordt beoordeeld volgens de versnelde procedure zoals bedoeld in artikel 14, lid 9, van Verordening (EG) nr. 726/2004; b) de gezamenlijke klinische evaluatie wordt uitgevoerd voor een geneesmiddel zoals bedoeld in artikel 7, lid 1, punt b), van Verordening (EU) 2021/2282 waarvoor een wijziging in de voorwaarden van een bestaande vergunning voor het in de handel brengen van het type is zoals bedoeld in punt 2, a), van bijlage II bij Verordening (EG) nr. 1234/2008 en overeenkomt met een nieuwe therapeutische indicatie, of c) tijdens de gezamenlijke klinische evaluatie een nieuw evaluatiebereik is afgebakend, overeenkomstig artikel 16 van deze verordening. 5.   Wanneer de ontwikkelaar van gezondheidstechnologie op grond van artikel 11, lid 2, derde zin, van Verordening (EU) 2021/2282 op eigen initiatief nieuwe klinische gegevens indient, zorgt de JCA-subgroep ervoor dat de nieuwe klinische gegevens in overweging worden genomen in het gezamenlijke klinische evaluatieverslag, indien deze gegevens uiterlijk zeven dagen na de vaststelling van het definitieve advies door het Comité voor geneesmiddelen voor menselijk gebruik zijn ontvangen. Artikel 15 Voltooiing van de herziene ontwerpen van de gezamenlijke klinische evaluatieverslagen en samenvattende verslagen 1.   De JCA-subgroep bespreekt de herziene ontwerpen van de gezamenlijke klinische evaluatieverslagen en samenvattende verslagen, alsook de overeenkomstig artikel 14, leden 3 en 4, verstrekte input in een vergadering. De JCA-subgroep kan via het HTA-secretariaat patiënten, klinische deskundigen en/of andere relevante deskundigen uitnodigen voor een specifiek deel van de vergadering waar de relevante herziene ontwerpen van verslagen worden besproken. 2.   Uiterlijk op de datum van vaststelling van het besluit van de Commissie tot verlening van de vergunning voor het in de handel brengen voltooit de JCA-subgroep de herziene ontwerpen van de gezamenlijke klinische evaluatieverslagen en samenvattende verslagen en legt zij die ter goedkeuring voor aan de coördinatiegroep. 3.   Indien de coördinatiegroep opnieuw een gezamenlijke klinische evaluatie initieert overeenkomstig artikel 10, lid 7, van Verordening (EU) 2021/2282 of opnieuw een actualisering van een gezamenlijke klinische evaluatie initieert overeenkomstig artikel 14 van Verordening (EU) 2021/2282 en er geen actualisering van het evaluatiebereik nodig is, voltooit de JCA-subgroep de herziene ontwerpen van de gezamenlijke klinische evaluatieverslagen en samenvattende verslagen binnen 180 dagen na de datum waarop de gezamenlijke klinische evaluatie of de actualisering van de gezamenlijke klinische evaluatie opnieuw zijn geïnitialiseerd en legt de JCA-subgroep deze ontwerpen ter goedkeuring voor aan de coördinatiegroep. 4.   Indien de coördinatiegroep een actualisering van een gezamenlijke klinische evaluatie initieert overeenkomstig artikel 14 van Verordening (EU) 2021/2282 en er een actualisering van het evaluatiebereik noodzakelijk is, valideert de JCA-subgroep de herziene geactualiseerde ontwerpen van de gezamenlijke klinische evaluatieverslagen en samenvattende verslagen binnen 330 dagen na de datum waarop de coördinatiegroep de actualisering van de gezamenlijke klinische evaluatie heeft geïnitialiseerd. De JCA-subgroep dient de herziene ontwerpen van de gezamenlijke klinische evaluatieverslagen en samenvattende verslagen ter goedkeuring in bij de coördinatiegroep. 5.   Indien de in artikel 11, lid 1, punt a), van Verordening (EU) 2021/2282 vermelde termijn niet van toepassing is, keurt de coördinatiegroep de herziene ontwerpen van de gezamenlijke klinische evaluatieverslagen en samenvattende verslagen goed binnen dertig dagen na ontvangst ervan. Artikel 16 Veranderingen in de therapeutische indicatie(s) 1.   Wanneer er tijdens de gecentraliseerde procedure een verandering is van de therapeutische indicatie(s) die oorspronkelijk bij het Europees Geneesmiddelenbureau werd(en) ingediend, evalueert de beoordelaar met de hulp van de medebeoordelaar, of die verandering van invloed is op het evaluatiebereik en stelt hij de JCA-subgroep hiervan in kennis. 2.   De JCA-subgroep besluit of de gezamenlijke klinische evaluatie wordt voortgezet, of dat de beoordelaar met de hulp van de medebeoordelaar een nieuw voorstel voor het evaluatiebereik moet opstellen. Het HTA-secretariaat stelt de ontwikkelaar van gezondheidstechnologie in kennis van het besluit van de JCA-subgroep. 3.   Indien een nieuw voorstel voor het evaluatiebereik wordt opgesteld, zijn artikel 9 en artikel 10, lid 1, van deze verordening van toepassing, met de nodige wijzigingen. 4.   Het HTA-secretariaat stelt de ontwikkelaar van gezondheidstechnologie in kennis van de door de JCA-subgroep voltooide afbakening van het nieuwe evaluatiebereik en verzoekt de ontwikkelaar van gezondheidstechnologie een geactualiseerd dossier in te dienen. De in artikel 12, lid 5, bedoelde termijnen zijn van toepassing op dat verzoek. Artikel 14 en artikel 15, lid 1, van deze verordening zijn van toepassing, met de nodige wijzigingen. Artikel 17 Opnieuw initiëren van gezamenlijke klinische evaluaties 1.   Indien de gezamenlijke klinische evaluatie is stopgezet overeenkomstig artikel 10, lid 6, van Verordening (EU) 2021/2282 en indien de lidstaat ten minste dertig dagen voor het einde van de in artikel 10, lid 7, van die verordening bedoelde termijn via het HTA-IT-platform de informatie, gegevens, analyses en ander bewijsmateriaal deelt die deel uitmaakten van het eerste verzoek van de Commissie, bevestigt de Commissie of op basis van de op dat moment beschikbare informatie aan de vereisten van artikel 9, leden 2, 3 en 4, van Verordening (EU) 2021/2282 is voldaan. 2.   De Commissie verstrekt de in lid 1 bedoelde bevestiging binnen tien werkdagen na de datum waarop de lidstaat deze gegevens heeft gedeeld, en naargelang het geval in overleg met de beoordelaar en medebeoordelaar. Het HTA-secretariaat stelt de coördinatiegroep en de ontwikkelaar van gezondheidstechnologie in kennis van de resultaten van de evaluatie door de Commissie. 3.   Indien de coördinatiegroep besluit opnieuw een gezamenlijke klinische evaluatie te initiëren overeenkomstig artikel 10, lid 7, van Verordening (EU) 2021/2282, zijn artikel 14 en artikel 15, leden 1, 3 en 5, van deze verordening van toepassing. 4.   Het HTA-secretariaat stelt de ontwikkelaar van gezondheidstechnologie in kennis van de herinitialisatie van de gezamenlijke klinische evaluatie. Artikel 18 Actualisering van gezamenlijke klinische evaluaties 1.   Indien in het gezamenlijke klinische evaluatieverslag wordt aangegeven dat er behoefte is aan een actualisering en er aanvullende gegevens voor verdere evaluatie beschikbaar komen, stelt de betrokken ontwikkelaar van gezondheidstechnologie de coördinatiegroep daarvan in kennis. 2.   De ontwikkelaar van gezondheidstechnologie kan ook op eigen initiatief nieuwe relevante informatie, gegevens, analyses en ander bewijsmateriaal aan de coördinatiegroep verstrekken in gevallen waarin in het gezamenlijke klinische evaluatieverslag niet werd aangegeven of een actualisering nodig was. De coördinatiegroep kan op basis van deze informatie, gegevens en analyses en dit bewijsmateriaal besluiten om in zijn jaarlijkse werkprogramma een actualisering op te nemen. 3.   Het HTA-secretariaat stelt de ontwikkelaar van gezondheidstechnologie in kennis van het besluit van de coördinatiegroep om de actualisering van de gezamenlijke klinische evaluatie op te nemen in het jaarlijkse werkprogramma van de coördinatiegroep. 4.   Indien mogelijk benoemt de JCA-subgroep dezelfde beoordelaar en medebeoordelaar voor de uitvoering van de actualisering van de gezamenlijke klinische evaluatie als de beoordelaars van de initiële gezamenlijke klinische evaluatie en betrekt zij bij de actualisering dezelfde patiënten, klinische deskundigen en/of andere relevante deskundigen. Nadat de JCA-subgroep de beoordelaar en de medebeoordelaar heeft benoemd voor de uitvoering van de actualisering, stelt het HTA-secretariaat de ontwikkelaar van gezondheidstechnologie in kennis van het feit dat er een actualisering van de gezamenlijke klinische evaluatie is geïnitieerd. 5.   De JCA-subgroep beslist of het evaluatiebereik moet worden geactualiseerd. Indien de JCA-subgroep concludeert dat het niet nodig is om het evaluatiebereik te actualiseren, stelt het HTA-secretariaat de ontwikkelaar van gezondheidstechnologie in kennis van het behoud van het evaluatiebereik en verzoekt het deze om het geactualiseerde dossier van een gezamenlijke klinische evaluatie van het geneesmiddel in te dienen. De in artikel 12, lid 6, bedoelde termijnen zijn van toepassing op dat verzoek. Artikel 14 en artikel 15, leden 1, 3 en 5, van deze verordening zijn van toepassing op de opstelling en voltooiing van de geactualiseerde ontwerpen van de gezamenlijke klinische evaluatieverslagen en samenvattende verslagen. 6.   Indien de JCA-subgroep concludeert dat het nodig is om het evaluatiebereik te actualiseren, deelt het HTA-secretariaat met het oog op het verzamelen van de behoeften van de lidstaten het initiële evaluatiebereik. Op basis van de input van de lidstaten stelt de beoordelaar met de hulp van de medebeoordelaar een geactualiseerd voorstel voor het evaluatiebereik op dat de behoeften van de lidstaten weerspiegelt. Artikel 9, leden 2 en 3, en artikel 10, lid 1, van deze verordening zijn van toepassing, met de nodige wijzigingen. De JCA-subgroep voltooit de afbakening van het geactualiseerde evaluatiebereik binnen negentig dagen nadat de actualisering is geïnitieerd. 7.   Indien het evaluatiebereik wordt geactualiseerd, stelt het HTA-secretariaat de ontwikkelaar van gezondheidstechnologie in kennis van het geactualiseerde evaluatiebereik en verzoekt het deze om het geactualiseerde dossier van een gezamenlijke klinische evaluatie van het geneesmiddel in te dienen. Artikel 12, lid 1, en artikel 13 van deze verordening zijn van toepassing, met de nodige wijzigingen. De in artikel 12, lid 2, eerste zin, artikel 12, lid 4, eerste zin, en artikel 12, lid 5, bedoelde termijnen zijn van toepassing. 8.   Indien de Commissie bevestigt dat aan de vereisten van artikel 9, leden 2, 3 en 4, van Verordening (EU) 2021/2282 is voldaan, stelt de beoordelaar met de hulp van de medebeoordelaar geactualiseerde ontwerpen van de gezamenlijke klinische evaluatieverslagen en samenvattende verslagen op. Artikel 14 en artikel 15, leden 1, 4 en 5, van deze verordening zijn van toepassing op de opstelling en voltooiing van de geactualiseerde ontwerpen van de gezamenlijke klinische evaluatieverslagen en samenvattende verslagen. Artikel 19 Correspondentie tijdens gezamenlijke klinische evaluaties Alle correspondentie met en tussen de coördinatiegroep, de JCA-subgroep, het HTA-secretariaat, de ontwikkelaar van gezondheidstechnologie, patiënten, klinische deskundigen en andere relevante deskundigen tijdens gezamenlijke klinische evaluaties en actualiseringen van gezamenlijke klinische evaluaties wordt in digitale vorm via het HTA-IT-platform verzonden. Artikel 20 Verzoeken om vertrouwelijke behandeling 1.   De Commissie publiceert de gezamenlijke klinische evaluatieverslagen en samenvattende verslagen overeenkomstig artikel 12, lid 4, van Verordening (EU) 2021/2282, samen met de andere in artikel 30, lid 3, punten d) en i), van die verordening vermelde documentatie, na overweging van de standpunten van de JCA-subgroep over de commercieel gevoelige aard van de in die documentatie vervatte informatie waarvoor de ontwikkelaar van gezondheidstechnologie heeft verzocht om vertrouwelijke behandeling. 2.   Voordat de Commissie de in lid 1 bedoelde documenten publiceert, verstrekt zij de ontwikkelaar van gezondheidstechnologie een lijst met informatie die zij niet vertrouwelijk acht nadat zij de door de ontwikkelaar van gezondheidstechnologie verstrekte motivering heeft beoordeeld en de standpunten van de JCA-subgroep in overweging heeft genomen. Zij stelt de ontwikkelaar van gezondheidstechnologie in kennis van het recht om in beroep te gaan tegen de weigering om deze informatie te bewerken. Artikel 21 Verwerking van persoonsgegevens 1.   De Commissie is verantwoordelijke voor de verwerking via het HTA-IT-platform van persoonsgegevens die zijn verzameld met het oog op het uitvoeren van gezamenlijke klinische evaluaties en de actualiseringen daarvan uit hoofde van deze verordening. 2.   De categorieën persoonsgegevens die nodig zijn voor het in lid 1 bedoelde doel zijn: a) de identiteit, het e-mailadres en de affiliatie van de vertegenwoordigers die zijn benoemd in de coördinatiegroep en de JCA-subgroep; b) de identiteit en het e-mailadres van patiënten, klinische deskundigen en andere relevante deskundigen die zijn aangewezen om te worden geselecteerd voor en geraadpleegd tijdens gezamenlijke klinische evaluaties en de actualiseringen daarvan; c) de identiteit, het e-mailadres en de affiliatie van de vertegenwoordigers van ontwikkelaars van gezondheidstechnologie; d) de identiteit, het e-mailadres en de affiliatie van de vertegenwoordigers van de leden van het HTA-netwerk van stakeholders. 3.   De in de coördinatiegroep en de JCA-subgroep benoemde vertegenwoordigers hebben alleen toegang tot de delen van het beveiligde systeem van het HTA-IT-platform die relevant zijn voor de uitvoering van hun taken en kunnen via het HTA-IT-platform samenwerken met andere vertegenwoordigers die zijn benoemd in de coördinatiegroep of de JCA-subgroep waartoe zij behoren, met het oog op de uitvoering van gezamenlijke klinische evaluaties en de actualiseringen daarvan. 4.   De persoonsgegevens van patiënten die betrokken zijn bij gezamenlijke klinische evaluaties en de actualiseringen daarvan, worden niet bekendgemaakt. 5.   De Commissie bewaart de in lid 2 genoemde persoonsgegevens niet langer dan nodig is voor het in lid 1 bedoelde doel en niet langer dan 15 jaar vanaf de datum waarop de betrokkene niet langer deelneemt aan de gezamenlijke werkzaamheden. De Commissie evalueert om de twee jaar of het noodzakelijk is de persoonsgegevens op te slaan. Artikel 22 Inwerkingtreding en datum van toepassing Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . Zij is van toepassing met ingang van 12 januari 2025. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 23 mei 2024. Voor de Commissie De voorzitter Ursula VON DER LEYEN ( 1 ) PB L 458 van 22.12.2021, blz. 1 , ELI: http://data.europa.eu/eli/reg/2021/2282/oj . ( 2 ) Verordening (EG) nr. 726/2004 van het Europees Parlement en de Raad van 31 maart 2004 tot vaststelling van procedures van de Unie voor het verlenen van vergunningen en het toezicht met betrekking tot geneesmiddelen voor menselijk gebruik en tot oprichting van een Europees Geneesmiddelenbureau ( PB L 136 van 30.4.2004, blz. 1 , ELI: http://data.europa.eu/eli/reg/2004/726/oj ). ( 3 ) Verordening (EG) nr. 1234/2008 van de Commissie van 24 november 2008 betreffende het onderzoek van wijzigingen in de voorwaarden van vergunningen voor het in de handel brengen van geneesmiddelen voor menselijk gebruik en geneesmiddelen voor diergeneeskundig gebruik ( PB L 334 van 12.12.2008, blz. 7 , ELI: http://data.europa.eu/eli/reg/2008/1234/oj ). ( 4 ) Verordening (EU) 2018/1725 van het Europees Parlement en de Raad van 23 oktober 2018 betreffende de bescherming van natuurlijke personen in verband met de verwerking van persoonsgegevens door de instellingen, organen en instanties van de Unie en betreffende het vrije verkeer van die gegevens, en tot intrekking van Verordening (EG) nr. 45/2001 en Besluit nr. 1247/2002/EG ( PB L 295 van 21.11.2018, blz. 39 , ELI: http://data.europa.eu/eli/reg/2018/1725/oj ). ( 5 ) Verordening (EU) 2016/679 van het Europees Parlement en de Raad van 27 april 2016 betreffende de bescherming van natuurlijke personen in verband met de verwerking van persoonsgegevens en betreffende het vrije verkeer van die gegevens en tot intrekking van Richtlijn 95/46/EG (algemene verordening gegevensbescherming) ( PB L 119 van 4.5.2016, blz. 1 , ELI: http://data.europa.eu/eli/reg/2016/679/oj ). ( 6 ) Verordening (EU) nr. 536/2014 van het Europees Parlement en de Raad van 16 april 2014 betreffende klinische proeven met geneesmiddelen voor menselijk gebruik en tot intrekking van Richtlijn 2001/20/EG ( PB L 158 van 27.5.2014, blz. 1 , ELI: http://data.europa.eu/eli/reg/2014/536/oj ). BIJLAGE I MODEL VOOR HET DOSSIER VAN DE GEZAMENLIJKE KLINISCHE EVALUATIE VAN EEN GENEESMIDDEL Bij het verstrekken van informatie, gegevens, analyses en ander bewijsmateriaal in het dossier worden de internationale normen van empirisch onderbouwde geneeskunde gevolgd en wordt rekening gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen, indien van toepassing. Afwijkingen worden beschreven en gemotiveerd. De in het model voor het dossier gevraagde informatie wordt in een duidelijk formaat verstrekt, indien mogelijk bij voorkeur in tabelvorm. Herzieningen Onnodige regels worden geschrapt. Versie Document Rechtsgrondslag Datum van indiening Controledatum van de Commissie V0.1 Oorspronkelijke dossier Artikel 10, lid 2, HTAR V0.2 (Dossier dat is geactualiseerd naar aanleiding van het tweede verzoek van de Commissie) Artikel 10, lid 5, HTAR V0.3 (Dossier dat is geactualiseerd naar aanleiding van een verzoek van beoordelaars om nadere specificaties, verduidelijkingen of aanvullende informatie) Artikel 11, lid 2, HTAR n.v.t. V0.4 (Dossier dat is geactualiseerd naar aanleiding van wijzigingen in de therapeutische indicatie(s)) Artikel 16, lid 4, IR n.v.t. V0.5 (Dossier dat is geactualiseerd nadat er opnieuw een gezamenlijke klinische evaluatie is geïnitieerd) Artikel 10, lid 8, HTAR n.v.t. V0.6 (Dossier met aanwijzingen van de ontwikkelaar van gezondheidstechnologie en motivering voor de vertrouwelijkheid van informatie) Artikel 11, lid 5, HTAR n.v.t. enz. V1.0 Dossier voor publicatie (zonder vertrouwelijke informatie) Artikel 20 IR n.v.t. V1.0.1 (Geactualiseerd dossier waarin in het gezamenlijke klinische evaluatieverslag wordt aangegeven dat er behoefte is aan een actualisering en dat er aanvullende gegevens voor verdere evaluatie beschikbaar komen) Artikel 18, lid 1, IR n.v.t. V1.0.2 (Geactualiseerd dossier verstrekt op initiatief van de ontwikkelaar van gezondheidstechnologie wanneer aanvullende gegevens voor verdere beoordeling beschikbaar komen) Artikel 18, lid 2, IR n.v.t. V1.0.3 (Dossier dat is geactualiseerd naar aanleiding van het initiëren van een actualisering van een gemeenschappelijke klinische evaluatie — actualisering van het evaluatiebereik is niet nodig) Artikel 18, lid 5, IR n.v.t. V1.0.4 (Dossier dat is geactualiseerd naar aanleiding van het initiëren van een actualisering van een gemeenschappelijke klinische evaluatie — actualisering van het evaluatiebereik is nodig) Artikel 18, lid 6, IR V1.0.5 (Dossier dat is geactualiseerd naar aanleiding van het initiëren van een actualisering van een gemeenschappelijke klinische evaluatie met de aanwijzingen van de ontwikkelaar van gezondheidstechnologie en de motivering voor de vertrouwelijkheid van informatie) Artikel 11, lid 5, HTAR n.v.t. enz. V2.0 (Dossier voor publicatie na voltooiing van een actualisering van een gemeenschappelijke klinische evaluatie (zonder vertrouwelijke informatie)) Artikel 20 IR n.v.t. Lijst van afkortingen De volgende lijst bevat suggesties voor afkortingen. Deze lijst kan aan het dossier worden aangepast. Afkorting Betekenis ATC anatomisch-therapeutisch-chemisch ATMP geneesmiddelen voor geavanceerde therapie CHMP Comité voor geneesmiddelen voor menselijk gebruik CSR klinisch studieverslag EER Europese Economische Ruimte EMA Europees Geneesmiddelenbureau EU Europese Unie HTA evaluatie van gezondheidstechnologie HTACG de coördinatiegroep van de lidstaten inzake evaluatie van gezondheidstechnologie HTAR Verordening (EU) 2021/2282 van het Europees Parlement en de Raad van 15 december 2021 betreffende de evaluatie van gezondheidstechnologie en tot wijziging van Richtlijn 2011/24/EU ( PB L 458 van 22.12.2021, blz. 1 , ELI: http://data.europa.eu/eli/reg/2021/2282/oj ) HTD ontwikkelaar van gezondheidstechnologie IR Uitvoeringsverordening (EU) 2024/1381 van de Commissie van 23 mei 2024 tot vaststelling van gedetailleerde procedureregels voor de interactie tijdens de voorbereiding en actualisering van gezamenlijke klinische evaluaties van geneesmiddelen voor menselijk gebruik op Unieniveau en voor de informatie-uitwisseling bij en deelname aan die evaluaties, en tot vaststelling van modellen voor gezamenlijke klinische evaluaties, overeenkomstig Verordening (EU) 2021/2282 betreffende de evaluatie van gezondheidstechnologie (PB L, 2024/1381, 24.5.2024, ELI: http://data.europa.eu/eli/reg_impl/2024/1381/oj) JCA gezamenlijke klinische evaluatie JSC gezamenlijk wetenschappelijk overleg PICO een reeks parameters voor de gezamenlijke klinische evaluatie wat betreft: patiëntenpopulatie — ingrepen — comparator(s) — gezondheidsuitkomsten PRIME regeling inzake prioritaire geneesmiddelen van het Europees Geneesmiddelenbureau RCT gerandomiseerde proef met een controlegroep RoB risico op vertekening SmPC samenvatting van de productkenmerken enz. Inhoudsopgave Lijst van tabellen 1.   Overzicht 1.1. Informatie over het te beoordelen geneesmiddel en de ontwikkelaar van gezondheidstechnologie Dit deel bevat: — de naam van het te beoordelen geneesmiddel (“het geneesmiddel”); — de bedrijfsnaam en het permanente adres van de ontwikkelaar van gezondheidstechnologie. Indien de ontwikkelaar van gezondheidstechnologie die verantwoordelijk is voor de indiening van het geneesmiddel voor wettelijke goedkeuring, verschilt van de ontwikkelaar van gezondheidstechnologie die het dossier voor de gemeenschappelijke klinische evaluatie van het geneesmiddel indient, worden de bedrijfsnaam en het adres van beide ontwikkelaars van gezondheidstechnologie vermeld. 1.2. Eerdere beoordelingen in het kader van de verordening evaluatie gezondheidstechnologie In dit deel wordt aangegeven of het geneesmiddel een evaluatie in het kader van de verordening evaluatie gezondheidstechnologie heeft ondergaan. Indien het antwoord bevestigend is, worden in dit deel de therapeutische indicatie, de datum en de referentie van het vorige JCA-verslag vermeld. 1.3. Samenvatting Dit deel bevat een beknopte samenvatting van het dossier waarin de nadruk ligt op het evaluatiebereik zoals bedoeld in artikel 8, lid 6, van de verordening evaluatie gezondheidstechnologie, die wordt gedeeld met de ontwikkelaar van gezondheidstechnologie in het eerste verzoek van de Commissie zoals bedoeld in artikel 10, lid 1, van de verordening evaluatie gezondheidstechnologie (“het evaluatiebereik”). De samenvatting bevat: — het evaluatiebereik, waarbij eventuele PICO’s waarvoor geen resultaten zijn ingediend, duidelijk worden aangegeven en de redenen voor het weglaten ervan worden toegelicht; — een samenvatting van de resultaten inzake de relatieve werkzaamheid en de relatieve veiligheid van het geneesmiddel (bv. effectmaten met statistische nauwkeurigheid voor elke uitkomst) met betrekking tot het evaluatiebereik, waarbij wordt aangegeven of de resultaten gebaseerd zijn op direct of indirect bewijsmateriaal. De resultaten worden voor elke PICO afzonderlijk verstrekt; — de mate van zekerheid van de relatieve werkzaamheid en de relatieve veiligheid met betrekking tot de PICO(“s). 2.   Achtergrond 2.1. Karakterisering van de medische aandoening die wordt behandeld, voorkomen of gediagnosticeerd 2.1.1. Overzicht van de medische aandoening In dit deel: — wordt de medische aandoening beschreven die wordt beoogd met het geneesmiddel te worden behandeld, voorkomen of gediagnosticeerd, met inbegrip van de diagnosecriteria, indien beschikbaar, waarbij een gestandaardiseerde code wordt gehanteerd zoals de code volgens de International Statistical Classification of Diseases and Related Health Problems (“ICD-code”) of de code volgens de Diagnostic and Statistical Manual of Mental Disorders (“DSM-code”) en de versie van de gehanteerde code; — worden in voorkomend geval de belangrijkste fasen en/of subtypen van de medische aandoening beschreven; — zijn alle prognostische factoren opgenomen die van invloed kunnen zijn op het verloop van de ziekte of de medische aandoening en is de prognose van de medische aandoening zonder de nieuwe behandeling opgenomen; — wordt een schatting vermeld van de meest recente prevalentie en/of incidentie van de medische aandoening in de EER-staten waar de verordening evaluatie gezondheidstechnologie van toepassing is en wordt, in voorkomend geval, een beschrijving gegeven van eventuele grote verschillen tussen deze EER-staten; — worden de symptomen en belasting van de medische aandoening voor patiënten beschreven, met inbegrip van aspecten als pijn, beperkingen, psychosociale problemen en andere determinanten van morbiditeit en kwaliteit van leven vanuit patiëntenperspectief; — wordt voor medische aandoeningen die leiden tot beperkingen en/of de behoefte aan een mantelzorger, en voor behandelingen die leiden tot grote organisatorische veranderingen in het gezondheidszorgstelsel (bv. als gevolg van productiebeperkingen) of in belangrijke procedures die daarmee samenhangen, kort beschreven wat de gevolgen van de medische aandoening en de behandeling ervan zijn op organisatorisch en maatschappelijk gebied, waarbij enige context wordt verschaft voor de interpretatie van de uitkomsten. Er worden verwijzingen voor de verklaringen verstrekt. De volledige tekst met verwijzingen wordt in aanhangsel D.1 verstrekt. 2.1.2. Karakterisering van de patiëntendoelgroep Indien de patiëntendoelgroep specifieker is dan de algemene medische aandoening wordt (worden) in dit deel: — de standaardpatiëntendoelgroep(en) benoemd en beschreven, dat wil zeggen de therapeutische indicatie die wordt voorgesteld door de ontwikkelaar van gezondheidstechnologie in de aanvraag voor een vergunning voor het in de handel brengen of voor een wijziging van een bestaande vergunning voor het in de handel brengen, die wordt ingediend bij het EMA, of, naargelang het geval, de therapeutische indicatie uit het positieve advies van het Comité voor geneesmiddelen voor menselijk gebruik of uit de samenvatting van de productkenmerken; — de voorstelde positie van de patiëntendoelgroep(en) in het zorgtraject van de patiënt beschreven en gemotiveerd; — in voorkomend geval rekening gehouden met geslacht, leeftijd en andere specifieke kenmerken; — alle subpopulaties van patiënten beschreven, met inbegrip van de criteria voor de identificatie van deze subpopulaties, indien deze specifiek zijn gedefinieerd in het evaluatiebereik, en, indien van toepassing, worden verdere subpopulaties van patiënten beschreven; — het natuurlijk beloop van de medische aandoening beschreven (per subpopulatie van patiënten, indien van toepassing). Er worden verwijzingen voor de verklaringen verstrekt. De volledige tekst met verwijzingen wordt in aanhangsel D.1 verstrekt. 2.1.3. Klinische behandeling van de medische aandoening In dit deel: — wordt het zorgtraject beschreven voor de medische aandoening die wordt beoogd met het geneesmiddel te worden behandeld, voorkomen of gediagnosticeerd, voor zover relevant voor verschillende stadia en/of subtypen van de ziekte of medische aandoening, of verschillende subpopulaties van patiënten, met diagrammen van het (de) zorgtraject(en) met inbegrip van comparator(s); — worden de verschillen in de zorg beschreven, indien de zorgtrajecten aanzienlijk verschillen tussen de EER-staten waar de verordening evaluatie gezondheidstechnologie van toepassing is; — wordt een lijst opgenomen van relevante klinische richtsnoeren op Europees niveau, bijvoorbeeld van Europese medische verenigingen of genootschappen, indien beschikbaar. Er worden verwijzingen voor de verklaringen verstrekt. De volledige tekst met verwijzingen wordt in aanhangsel D.1 verstrekt. 2.2. Karakterisering van het geneesmiddel 2.2.1. Kenmerken van het geneesmiddel In dit deel worden de kenmerken van het geneesmiddel beschreven en wordt met name de volgende informatie vermeld: — merknaam; werkzame stof(fen); — farmaceutische formulering(en); — therapeutische indicatie; — werkingsmechanisme; — therapeutische klasse; — ATC-code, indien reeds toegekend; — toedieningswijze; — doses en doseerfrequentie; — behandelingsduur, dosisaanpassingen en combinaties met andere ingrepen. Er worden verwijzingen voor de verklaringen verstrekt. De volledige tekst met verwijzingen wordt in aanhangsel D.1 verstrekt. 2.2.2. Voorschriften/gebruiksaanwijzing In dit deel: — worden eventueel specifiek gekwalificeerd personeel en eventuele uitrusting die nodig zijn voor het gebruik van het geneesmiddel beschreven, met inbegrip van de vereiste specifieke tests of onderzoeken. Indien dergelijke uitrusting volledig in deel 2.2.1 is beschreven, moet in het huidige deel naar bovenstaande beschrijving worden verwezen en moet worden vermeld dat er geen aanvullende eisen zijn; — worden de benodigdheden beschreven (met uitzondering van generieke benodigdheden) die nodig zijn voor het gebruik van het geneesmiddel, indien van toepassing. Indien relevant en indien van toepassing, wordt de karakterisering van de toediening en van de dosering per subpopulatie of patiëntengroep beschreven. Er worden verwijzingen voor de verklaringen verstrekt. De volledige tekst met verwijzingen wordt in aanhangsel D.1 verstrekt. 2.2.3. Regelgevingsstatus van het geneesmiddel In dit deel: — wordt de regelgevingsstatus van het geneesmiddel verstrekt in de indicatie die voor deze gezamenlijke klinische evaluatie in aanmerking wordt genomen in de EER-staten waar de verordening evaluatie gezondheidstechnologie van toepassing is, en in Australië, Canada, China, Japan, het Verenigd Koninkrijk, de Verenigde Staten van Amerika en in andere landen indien relevant; — worden bijzonderheden over het proceduretraject voor het geneesmiddel in de EU verstrekt, zoals de aanwijzing als weesgeneesmiddel, de voorwaardelijke vergunning voor het in de handel brengen met de aan die vergunning verbonden specifieke verplichtingen, geneesmiddelen voor geavanceerde therapie, de regeling inzake prioritaire geneesmiddelen van het Europees Geneesmiddelenbureau of het plan voor pediatrisch onderzoek (“PIP”); — worden de lopende of geplande programma’s in de EER voor vroegtijdige toegang/gebruik in schrijnende gevallen nauwkeurig beschreven; — worden andere vergunningen voor het in de handel brengen in de EER-staten waar de verordening evaluatie gezondheidstechnologie van toepassing is, voor andere indicaties gespecificeerd, met uitzondering van de indicatie die voor deze gezamenlijke klinische evaluatie in aanmerking wordt genomen, en aanvullende indicaties die reeds bij het EMA zijn ingediend en worden onderzocht. Er worden verwijzingen voor de verklaringen verstrekt. De volledige tekst met verwijzingen wordt in aanhangsel D.1 verstrekt. 2.3. Gezamenlijk wetenschappelijk overleg in verband met de gezamenlijke klinische evaluatie Wanneer het geneesmiddel op grond van de verordening evaluatie gezondheidstechnologie onderworpen is aan een gezamenlijk wetenschappelijk overleg, wordt in dit deel een toelichting gegeven op afwijkingen van het aanbevolen voorstel voor het genereren van gegevens. De aanbevelingen worden in aanhangsel D.9 gedocumenteerd. 3.   Evaluatiebereik In dit deel: — wordt het evaluatiebereik gereproduceerd in het formaat dat met de ontwikkelaar van gezondheidstechnologie wordt gedeeld in het eerste verzoek van de Commissie als bedoeld in artikel 10, lid 1, van de verordening evaluatie gezondheidstechnologie; — worden PICO’s waarvoor geen resultaten zijn ingediend, duidelijk aangegeven en worden de redenen voor het weglaten ervan toegelicht. 4.   Beschrijving van de methoden die worden gebruikt bij de uitwerking van de inhoud van het dossier In dit deel worden de methoden beschreven die bij de ontwikkeling van de inhoud van het dossier zijn gebruikt, rekening houdend met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Afwijkingen worden beschreven en gemotiveerd. 4.1. Criteria voor de selectie van studies voor gezamenlijke klinische evaluaties In dit deel worden de in- en exclusiecriteria gespecificeerd voor studies die in overweging moeten worden genomen voor deze gezamenlijke klinische evaluatie op basis van het evaluatiebereik en waarbij rekening wordt gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Afwijkingen worden beschreven en gemotiveerd. De specificatie van de in- en exclusiecriteria wordt voor elke PICO verstrekt, naargelang het geval. 4.2. Procedure voor het opvragen van informatie en de selectie van relevante studies 4.2.1. Procedure voor het opvragen van informatie De ontwikkelaar van gezondheidstechnologie voert een procedure voor het opvragen van informatie uit om vast te stellen welke gegevens voor het opstellen van het dossier moeten worden gebruikt. Bij deze opvraagprocedure wordt systematisch rekening gehouden met de volgende informatiebronnen: 1) klinische werkzaamheids- en veiligheidsstudies en, in voorkomend geval, andere toepasselijke studies die de ontwikkelaar van gezondheidstechnologie of derden hebben uitgevoerd of waarvoor zij opdrachtgever waren, teneinde alle geactualiseerde, gepubliceerde en niet-gepubliceerde informatie (gegevens, analyses en ander bewijsmateriaal) op te nemen uit studies over het geneesmiddel waarvoor de ontwikkelaar van gezondheidstechnologie opdrachtgever was, en overeenkomstige informatie over studies door derden, indien beschikbaar; 2) bibliografische databanken. De zoekopdracht wordt in elk geval uitgevoerd in de bibliografische databank van de National Library of Medicine (Medline) en de databank van het Cochrane Central Register of Controlled Trials; 3) studieregisters en registers met studieresultaten (databanken van klinische proeven); 4) HTA-verslagen over het geneesmiddel waarop de gezamenlijke klinische evaluatie betrekking heeft, uit EER-staten waar de verordening evaluatie gezondheidstechnologie van toepassing is en uit Australië, Canada, het Verenigd Koninkrijk en de Verenigde Staten van Amerika; 5) de klinische gegevens over veiligheid en werkzaamheid die zijn opgenomen in het dossier dat bij het EMA is ingediend; 6) patiëntenregisters. In dit deel: — wordt een lijst verstrekt van de bronnen die systematisch zijn doorzocht naar studies die op grond van het evaluatiebereik relevant zijn voor de gezamenlijke klinische evaluatie en wordt de datum van elke zoekopdracht vermeld. De uiterste datum voor de zoekopdrachten is maximaal drie maanden vóór de indiening van het dossier; — wordt vermeld of en wanneer er nieuwe gegevens die relevant zijn voor het evaluatiebereik, wellicht beschikbaar worden. Alle zoekstrategieën worden in aanhangsel D.2 volledig gedocumenteerd. 4.2.2. Selectie van relevante studies In dit deel wordt de aanpak beschreven voor de selectie van relevante studies op basis van de resultaten van het opvragen van informatie volgens de in punt 4.1 vastgestelde in- en exclusiecriteria. Deze beschrijving wordt, naargelang het geval, voor elke PICO verstrekt. Indien het selectieproces afwijkt van wat wordt voorgesteld in de methodologische richtsnoeren die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen, wordt dit beschreven en gemotiveerd. 4.3. Analyse en samenvatting van de gegevens In dit deel worden de methoden beschreven die voor de analyse en samenvatting van de gegevens worden gebruikt. Voor de methoden die bij het opstellen van het dossier en de beschrijving ervan zijn gebruikt, worden de internationale normen van empirisch onderbouwde geneeskunde gevolgd en wordt rekening gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Afwijkingen worden beschreven en gemotiveerd. De ondersteunende documentatie voor elke analyse, d.w.z. klinische studieverslagen, studieprotocollen en statistische analyseplannen (onder andere voor gegevenssynthese) en bijzonderheden over alle gebruikte software, alsmede de respectieve programmacode en relevante output, moeten in de desbetreffende delen van aanhangsel D worden verstrekt. In dit deel worden de volgende methodologische aspecten behandeld in de volgende respectieve onderafdelingen: 4.3.1. Beschrijving van de opzet en de methodologie van de opgenomen originele klinische studies 4.3.2. Beschrijving van de resultaten van de originele klinische studies 4.3.3. Rechtstreekse vergelijkingen door middel van paarsgewijze meta-analyses Het protocol voor gegevenssynthese, met inbegrip van het relevante statistische analyseplan, wordt in aanhangsel D.5 verstrekt. 4.3.4. Indirecte vergelijkingen Het protocol voor gegevenssynthese, met inbegrip van het relevante statistische analyseplan, wordt in aanhangsel D.5 verstrekt. 4.3.5. Gevoeligheidsanalyses In dit deel worden de methoden van alle uitgevoerde gevoeligheidsanalyses beschreven en gemotiveerd. Het bevat een beschrijving van het doel van de gevoeligheidsanalyse of van de methodologische parameter waarop de gevoeligheidsanalyse betrekking heeft, alsook van de onderliggende aannames. 4.3.6. Subgroepanalyses en andere effectmodificatoren 4.3.7. Specificatie van eventuele verdere methoden voor zover vereist In dit deel worden alle andere methoden beschreven die zijn gebruikt om de in het dossier gebruikte resultaten af te leiden. 5.   Resultaten Voor de in het dossier gepresenteerde resultaten worden de internationale normen van empirisch onderbouwde geneeskunde gevolgd en wordt rekening gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Afwijkingen worden beschreven en gemotiveerd. Bij de presentatie van de resultaten worden, naargelang het geval, tekst, cijfers en tabellen gebruikt. Voor de relatieve werkzaamheid en de relatieve veiligheid moeten voor elk klinisch onderzoek en elke gegevenssynthese resultaten worden verstrekt, met inbegrip van zowel directe als indirecte vergelijkingen. 5.1. Resultaten van de procedure voor het opvragen van informatie De resultaten van de verschillende stappen van de procedure voor het opvragen van informatie worden op transparante wijze gepresenteerd. Voor elke studie moet de volgende informatie worden vermeld: het referentienummer van de studie, de status van de studie, de studieduur met de uiterste datum voor het verzamelen van gegevens indien van toepassing, en de onderzoeksarmen. Voor elk van de stappen van de procedure voor het opvragen van informatie worden de studies die niet in het dossier in overweging zijn genomen, geïdentificeerd en vermeld. Van elk van de uitgesloten studies wordt de reden van uitsluiting vermeld. De presentatie van de resultaten omvat in de volgende respectieve subafdelingen: 5.1.1. Lijst van studies die de ontwikkelaar van gezondheidstechnologie of derden hebben uitgevoerd of waarvoor zij opdrachtgever waren In dit deel wordt informatie verstrekt over alle studies die de ontwikkelaar van gezondheidstechnologie en derden hebben uitgevoerd of waarvoor zij opdrachtgever waren, zoals bedoeld in punt b) van bijlage I bij de verordening evaluatie gezondheidstechnologie, met inbegrip van alle studies die de klinische gegevens opleveren over werkzaamheid en veiligheid uit het dossier dat bij het EMA is ingediend. Er worden uitsluitend studies in de lijst opgenomen waarbij patiënten betrokken zijn met de therapeutische indicatie waarvoor het dossier wordt voorbereid. In dit deel wordt ook vermeld of en wanneer er nieuwe gegevens die relevant zijn voor het evaluatiebereik, tijdens de evaluatieperiode wellicht beschikbaar worden. 5.1.2. Studies die zijn aangemerkt bij zoekopdrachten in bibliografische databanken In dit deel worden de resultaten gepresenteerd van zoekopdrachten naar studies over het geneesmiddel en, in voorkomend geval, de comparator(s) ervan (bv. voor indirecte meta-analyses) in bibliografische databanken. 5.1.3. Studies in studieregisters en registers met studieresultaten (databanken van klinische proeven) In dit deel worden de resultaten gepresenteerd van zoekopdrachten naar studies over het geneesmiddel en, in voorkomend geval, de comparator(s) ervan in studieregisters en in registers met studieresultaten. 5.1.4. HTA-verslagen Dit deel bevat een lijst van de beschikbare HTA-verslagen over het geneesmiddel waarop de gezamenlijke klinische evaluatie betrekking heeft, uit EER-staten waar de verordening evaluatie gezondheidstechnologie van toepassing is en uit Australië, Canada, het Verenigd Koninkrijk en de Verenigde Staten van Amerika. De HTA-verslagen worden in aanhangsel D.7 verstrekt. Alle aanvullende relevante gegevens die wel in die HTA-verslagen worden genoemd en niet in andere bronnen, worden in de lijst opgenomen. 5.1.5. Studies uit de dossiers die bij het EMA zijn ingediend Deze rubriek bevat een lijst van alle klinische werkzaamheids- en veiligheidsstudies en, in voorkomend geval, andere toepasselijke studies die zijn opgenomen in het dossier dat bij het EMA is ingediend. Indien geen van de belangrijkste (centrale) studies betrekking heeft op (een van) de PICO(“s), worden zij in aanhangsel C gepresenteerd en in aanhangsel D.6 verstrekt. 5.1.6. Studies uit patiëntenregisters In dit deel worden de resultaten gepresenteerd van zoekopdrachten naar studies over het geneesmiddel en, in voorkomend geval, de comparator(s) ervan in patiëntenregisters. 5.1.7. Lijst van opgenomen studies in het algemeen en per PICO In dit deel wordt de lijst vastgesteld van studies die zijn opgenomen in de beschrijving van de relatieve werkzaamheid en de relatieve veiligheid en die als uitgangspunt voor elke PICO hebben gediend. 5.2. Kenmerken van opgenomen studies In dit deel wordt in tabelvorm een overzicht gegeven van de opzet en de studiepopulatie voor alle studies die zijn opgenomen in de beschrijving van de relatieve werkzaamheid en veiligheid in een van de PICO’s. Er wordt specifiek informatie verstrekt over: — de aard en de opzet van de studie; — de datum en duur van de studie; — de in de studie ingeschreven populatie met inbegrip van de belangrijkste selectiecriteria en locaties; — kenmerken van de ingrepen en comparator(en); — eindpunten van de studie; — uiterste datum voor het verzamelen van gegevens, indien van toepassing; — omvang van de steekproef; — analysemethoden. De ingrepen in het kader van de studie worden gekarakteriseerd en er wordt informatie over het studieverloop (d.w.z. de geplande en feitelijke follow-up-intervallen per uitkomst) verstrekt. De in het dossier opgenomen studies worden kort beschreven. In aanhangsel A wordt een gedetailleerde beschrijving van de studiemethodologie verstrekt. 5.3. Onderzoeksresultaten over relatieve werkzaamheid en relatieve veiligheid Dit deel bevat resultaten over de relatieve werkzaamheid en de relatieve veiligheid aan de hand van het evaluatiebereik. In dit deel wordt ook alle informatie verstrekt die noodzakelijk is om de mate van zekerheid over de relatieve effecten te beoordelen, waarbij rekening wordt gehouden met de sterke punten en beperkingen van de beschikbare gegevens. Bij de gedetailleerde informatie, die onder meer maar niet uitsluitend de beoordeling van het risico op vertekening omvat en die nodig is om de mate van zekerheid te beoordelen, wordt rekening gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Afwijkingen worden beschreven en gemotiveerd. Nadere bijzonderheden worden in de desbetreffende aanhangsels verstrekt. 5.3.1. Resultaten voor de patiëntenpopulatie <Z-1> In dit deel wordt besproken in hoeverre de bij de studies betrokken patiëntenpopulatie(s) en/of comparator(s) per studie representatief zijn voor de relevante patiëntenpopulatie(s)/comparator(s) overeenkomstig het evaluatiebereik. In dit deel worden de resultaten voor alle PICO(“s) die betrekking hebben op patiëntenpopulatie <Z-1>, in subsecties gepresenteerd. Er wordt voor elke patiëntenpopulatie (<Z-1>, <Z-2> enz.) die in de PICO(“s) wordt gespecificeerd, in een afzonderlijk deel voorzien. Er wordt informatie verstrekt over het type geanalyseerde vergelijking (bv. directe vergelijking, aangepaste indirecte vergelijking) evenals over de relevante onderzoeksarmen per studie. Als er een subpopulatie van een studie voor de evaluatie werd geanalyseerd, worden de kenmerken van de relevante subpopulatie beschreven en wordt het aantal bij de studie betrokken patiënten vermeld. 5.3.1.1. Patiëntkenmerken voor PICO <1> In dit deel worden de patiëntkenmerken vermeld van alle studies die betrekking hebben op de relevante patiëntenpopulatie die in een of meer PICO(“s) zijn opgenomen. Indien de bij de studie betrokken patiëntenpopulaties van studie tot studie verschillen, wordt dit vermeld. Indien alleen een subpopulatie van een studie representatief is voor de relevante populatie van de gezamenlijke klinische evaluatie, worden in dit deel de patiëntkenmerken voor de desbetreffende populatie vermeld. 5.3.1.2. Resultaten met betrekking tot gezondheidsuitkomsten voor PICO <1> en onzekerheden van de resultaten Binnen de patiëntenpopulatie in kwestie worden de resultaten met betrekking tot gezondheidsuitkomsten aan de hand waarvan de relatieve werkzaamheid en de relatieve veiligheid worden beschreven, in tabelvorm en per PICO vermeld. Het deel begint met een beschrijving en motivering van de keuze voor de ingediende gegevens (het type vergelijking) ten aanzien van die PICO <1>. Voor elke aanvullende PICO-vraagstelling met betrekking tot een bepaalde patiëntenpopulatie wordt een nieuwe onderafdeling toegevoegd met de resultaten voor de gezondheidsuitkomsten voor deze PICO-vraagstelling. Dit deel bevat: — een overzicht van de beschikbare uitkomsten (waarom in het evaluatiebereik is verzocht) per studie; — een overzicht van het verloop van de opgenomen studies, de feitelijke behandelingsduur en de observatieperiode voor de ingreep in het kader van de studie en de comparator daarvan; — een beschrijving van de gebruikte methode(n) voor gegevenssynthese, met inbegrip van de bijbehorende sterke punten en beperkingen, en van alle factoren die voortvloeien uit deze methode(n) en de toepassing ervan die van invloed kunnen zijn op de betrouwbaarheid van de gegevens; — de gevraagde resultaten over de relatieve werkzaamheid en de relatieve veiligheid (d.w.z. de relatieve effecten van het geneesmiddel in vergelijking met de comparator). Dit deel omvat de resultaten van alle afzonderlijke studies, alsmede de kwantitatieve samenvattingen van resultaten, bijvoorbeeld door middel van meta-analyses. De resultaten van de analyses van elk van de gepresenteerde uitkomsten worden kort beschreven. Er wordt toegelicht of de gegevens afkomstig zijn van een directe of indirecte vergelijking. Indien er resultaten voor uiterste data voor het inzamelen van gegevens worden gerapporteerd, worden de resultaten voor alle uitkomsten gemeld. Uiterste data voor het verzamelen van gegevens die worden gerapporteerd, moeten worden gemotiveerd. Er wordt informatie verstrekt over de hoeveelheid ontbrekende gegevens en de redenen voor het ontbreken van gegevens, alsmede over de resultaten van alle gevoeligheidsanalyses; — eventuele problemen die van invloed zijn op de mate van zekerheid van de relatieve effecten, worden beschreven. 6.   Lijst van verwijzingen Aanhangsels Aanhangsel A. Tabel met informatie over de methoden van alle in de gezamenlijke klinische evaluatie opgenomen studies Dit aanhangsel bevat een overzichtslijst van alle studies die zijn opgenomen in de beschrijving van de relatieve werkzaamheid en de relatieve veiligheid. Daarnaast moet hier voor elk van de in de lijst opgenomen studies informatie over de onderzoeksmethoden en een patiëntenstroomschema worden verstrekt. Aanhangsel B. Informatie om de mate van zekerheid van de relatieve effecten te beoordelen (met inbegrip van, maar niet beperkt tot, het risico op vertekening) Aanhangsel C. Resultaten van de hoofdstudie(s) van het klinische ontwikkelingsprogramma van het geneesmiddel (indien niet opgenomen in de presentatie aan de hand van PICO-vragen) Aanhangsel D. Ondersteunende documentatie D.1. Volledige tekst van de verwijzingen D.2. Documentatie over de procedure voor het opvragen van informatie D.2.1. Documentatie over zoekstrategieën voor elke informatiebron D.2.2. Resultaten van de procedure voor het opvragen van informatie in standaardformaat D.3. Programmeercode voor programma’s die voor analyses zijn gebruikt In dit aanhangsel wordt de programmeercode en relevante output verstrekt indien de analyses en de bijbehorende berekeningen niet aan de hand van een specifieke standaardmethode kunnen worden beschreven. D.4. Studieverslagen van originele klinische studies Dit aanhangsel bevat klinische studieverslagen, met inbegrip van studieprotocollen en statistische analyseplannen, zoals bedoeld in punt b) van bijlage I bij de verordening evaluatie gezondheidstechnologie. D.5. Studieverslagen van gegevensynthesestudies Dit aanhangsel bevat alle geactualiseerde gepubliceerde en niet-gepubliceerde informatie en gegevensanalyses, met inbegrip van studieprotocollen en statistische analyseplannen, zoals bedoeld in punt b) van bijlage I bij de verordening evaluatie gezondheidstechnologie die vereist zijn voor gegevenssynthesestudies. D.6. Klinische gegevens over veiligheid en werkzaamheid die zijn opgenomen in het dossier dat bij het EMA is ingediend Dit aanhangsel bevat de modules 2.5, 2.7.3 en 2.7.4 van het gemeenschappelijk technisch document (formaat van indiening bij het EMA) en klinische studieverslagen (zie punt C.4 Studieverslagen in het klinische studieverslag). Er wordt per studie slechts eenmaal een klinisch studieverslag verstrekt. D.7. HTA-verslagen van het geneesmiddel waarop de gezamenlijke klinische evaluatie betrekking heeft D.8. Informatie over op registers gebaseerde studies Dit aanhangsel bevat, indien beschikbaar, studies met het geneesmiddel uit patiëntenregisters. D.9. Informatie over gezamenlijke wetenschappelijke overleggen BIJLAGE II MODEL VOOR HET VERSLAG VAN DE GEZAMENLIJKE KLINISCHE EVALUATIE Voor het verslag worden de internationale normen van empirisch onderbouwde geneeskunde gevolgd en wordt, indien beschikbaar, rekening gehouden met de methodologische richtsnoeren die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Lijst van afkortingen De volgende lijst bevat suggesties voor afkortingen. Deze kan aan het verslag worden aangepast. Afkorting Betekenis ATC anatomisch-therapeutisch-chemisch ATMP geneesmiddelen voor geavanceerde therapie CSR klinisch studieverslag EER Europese Economische Ruimte EMA Europees Geneesmiddelenbureau EU Europese Unie HTA evaluatie van gezondheidstechnologie HTACG de coördinatiegroep van de lidstaten inzake evaluatie van gezondheidstechnologie HTAR Verordening (EU) 2021/2282 van het Europees Parlement en de Raad van 15 december 2021 betreffende de evaluatie van gezondheidstechnologie en tot wijziging van Richtlijn 2011/24/EU HTD ontwikkelaar van gezondheidstechnologie JCA gezamenlijke klinische evaluatie JSC gezamenlijk wetenschappelijk overleg PICO een reeks parameters voor de gezamenlijke klinische evaluatie wat betreft: patiëntenpopulatie — ingrepen — comparator(s) — gezondheidsuitkomsten PRIME regeling inzake prioritaire geneesmiddelen van het Europees Geneesmiddelenbureau RCT gerandomiseerde proef met een controlegroep RoB risico op vertekening SmPC samenvatting van de productkenmerken enz. Inhoudsopgave Lijst van tabellen 1.   Algemene informatie over de gezamenlijke klinische evaluatie Dit deel bevat: — informatie over de beoordelaar en de medebeoordelaar; — een overzicht van de procedurele stappen en de bijbehorende data; — informatie over de betrokkenheid van patiënten, klinische deskundigen en andere relevante deskundigen, alsook over de input van patiëntenorganisaties, beroepsorganisaties in de gezondheidszorg en klinische en wetenschappelijke organisaties. De input van deskundigen en stakeholders wordt in aanhangsel A verstrekt; — informatie over eerder gezamenlijk wetenschappelijke overleg in het kader van de verordening evaluatie gezondheidstechnologie. 2.   Achtergrond 2.1. Overzicht van de medische aandoening Dit deel bevat: — een samenvatting van de medische aandoening, met inbegrip van de symptomen en de belasting voor de patiënt en het natuurlijk beloop van de medische aandoening, de prevalentie of incidentie ervan in de EER-staten waar de verordening evaluatie gezondheidstechnologie van toepassing is, voor zover beschikbaar; — een korte beschrijving van de patiëntendoelgroep en de kenmerken daarvan die tot uiting komen in het evaluatiebereik zoals bedoeld in artikel 8, lid 6, van de verordening evaluatie gezondheidstechnologie; — een korte beschrijving van het zorgtraject voor de medische aandoening en een toelichting op de vraag of dergelijk trajecten in de verschillende EER-staten waar de verordening evaluatie gezondheidstechnologie van toepassing is, sterk uiteenlopen, en een korte beschrijving van het zorgtraject voor verschillende stadia en/of subtypen of subpopulaties van de medische aandoening, indien relevant. 2.2. Karakterisering van het geneesmiddel 2.2.1. Kenmerken van het geneesmiddel In dit deel worden kenmerken beschreven van het geneesmiddel dat wordt geëvalueerd (“het geneesmiddel”) en wordt met name de volgende informatie vermeld: — merknaam; — werkzame stof(fen); — farmaceutische formulering(en); — therapeutische indicatie; — de houder van een vergunning voor het in de handel brengen; — werkingsmechanisme; — ATC-code, indien reeds toegekend. 2.2.2. Voorschriften/gebruiksaanwijzing Dit deel bevat een beschrijving van de toedieningsmethoden, de dosering van het geneesmiddel en de behandelingsduur. 2.2.3. Regelgevingsstatus van het geneesmiddel In dit deel wordt de regelgevingsinformatie over het geneesmiddel beschreven en worden bijzonderheden verstrekt over het proceduretraject van het geneesmiddel in de EU, zoals de aanwijzing als weesgeneesmiddel, de voorwaardelijke vergunning voor het in de handel brengen met de aan die vergunning verbonden specifieke verplichtingen, geneesmiddelen voor geavanceerde therapie of de regeling inzake prioritaire geneesmiddelen van het Europees Geneesmiddelenbureau. In dit deel worden ook bijzonderheden verstrekt over lopende of geplande programma’s in de EER voor vroegtijdige toegang/gebruik in schrijnende gevallen. In voorkomend geval worden links naar de samenvatting van de productkenmerken ingevoegd voor bijzonderheden over andere therapeutische indicaties waarvoor een vergunning is verleend, en links naar het dossier voor nadere regelgevingsinformatie. 3.   Evaluatiebereik In dit deel wordt het evaluatiebereik weergegeven zoals bedoeld in artikel 8, lid 6, van de verordening evaluatie gezondheidstechnologie. 4.   Resultaten Voor de in dit deel gepresenteerde resultaten worden de internationale normen van empirisch onderbouwde geneeskunde gevolgd en wordt rekening gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Afwijkingen worden beschreven en gemotiveerd. 4.1. Procedure voor het opvragen van informatie Dit deel bevat: — een beschrijving van de door de ontwikkelaar van gezondheidstechnologie uitgevoerde procedure voor het opvragen van informatie; — een beoordeling van de geschiktheid van de bronnen en de zoekstrategieën van de ontwikkelaar van gezondheidstechnologie. In dit deel wordt de datum vermeld van de lijst van studies die de ontwikkelaar van gezondheidstechnologie of derden hebben uitgevoerd of laten uitvoeren, zoals bedoeld in punt b) van bijlage I bij de verordening evaluatie gezondheidstechnologie, alsook de datum van de laatste zoekopdrachten voor het geneesmiddel en de comparator(s) in bibliografische databanken en in studieregisters en registers met studieresultaten (databanken van klinische proeven). In aanhangsel B wordt gedetailleerde informatie verstrekt. 4.1.1. Lijst op basis van opgenomen studies in het algemeen en per PICO Dit deel bevat een tabel met: — een overzicht van alle opgenomen studies en de bijbehorende verwijzingen voor deze studies in het algemeen en per PICO; — de lijst van door de ontwikkelaar van gezondheidstechnologie opgenomen studies die van de evaluatie werden uitgesloten, met een motivering voor de uitsluiting ervan. 4.2. Kenmerken van opgenomen studies en risico op vertekening 4.2.1. Opgenomen studies Dit deel bevat informatie over de in de evaluatie opgenomen studies en wel: — informatie over de opzet van de studie (bv. over studies met behulp van randomisatie, blindering of parallelle observatie, en de belangrijkste in- en exclusiecriteria); — informatie over de ingeschreven onderzoekspopulaties (bv. diagnose, algemene ernst van de medische aandoening en behandelingslijn); — kenmerken van de ingrepen in het kader van de studie; — informatie over het verloop van de studie (bv. geplande en feitelijke follow-up-intervallen per uitkomst); — informatie over de studieduur. 4.2.2. Risico op vertekening In dit deel wordt de beoordeling van het risico op vertekening op het niveau van de studie beschreven, rekening houdend met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. 4.3. Onderzoeksresultaten over relatieve werkzaamheid en relatieve veiligheid De resultaten wat betreft relatieve werkzaamheid en relatieve veiligheid worden gepresenteerd per PICO en overeenkomstig het evaluatiebereik zoals bedoeld in artikel 8, lid 6, van de verordening evaluatie gezondheidstechnologie. Er wordt een beoordeling van de mate van zekerheid van de relatieve werkzaamheid en de relatieve veiligheid uitgevoerd waarbij de sterke punten en de beperkingen van de beschikbare gegevens worden overwogen en rekening wordt gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. 4.3.1. Resultaten voor patiëntenpopulatie <Z-1> In dit deel wordt besproken in hoeverre de bij de studies betrokken patiëntenpopulaties en/of comparator(s) per studie representatief zijn voor de relevante patiëntenpopulatie/comparator(s) overeenkomstig het evaluatiebereik zoals bedoeld in artikel 8, lid 6, van de verordening evaluatie gezondheidstechnologie. Er wordt voor elke patiëntenpopulatie die in de PICO(“s) wordt gespecificeerd, in een afzonderlijk deel voorzien. In dit deel worden de resultaten voor alle PICO(“s) die betrekking hebben op deze patiëntenpopulatie, in subsecties gepresenteerd. 4.3.1.1. Kenmerken van de patiënt In dit deel worden de patiëntkenmerken vermeld van alle studies die betrekking hebben op de relevante patiëntenpopulatie die is opgenomen in een of meer PICO(“s) die betrekking heeft (hebben) op deze patiëntenpopulatie. 4.3.1.2. Methoden voor gegevenssynthese Dit deel bevat een korte beschrijving van de methoden voor gegevenssynthese, indien van toepassing, die door de ontwikkelaar van gezondheidstechnologie worden gebruikt, met inbegrip van de bijbehorende sterke punten en beperkingen, en van alle factoren die voortvloeien uit deze methoden en de toepassing ervan die van invloed kunnen zijn op de zekerheid van de gegevens, waarbij rekening wordt gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. 4.3.1.3. Resultaten met betrekking tot gezondheidsuitkomsten voor PICO <1> en onzekerheden van de resultaten Binnen de patiëntenpopulatie in kwestie worden de resultaten met betrekking tot gezondheidsuitkomsten aan de hand waarvan de relatieve werkzaamheid en de relatieve veiligheid worden beschreven, per PICO vermeld. Het deel begint met een beschrijving en motivering van de keuze voor de ingediende gegevens (het type vergelijking) ten aanzien van die PICO <1>. In dit deel wordt een overzicht gepresenteerd van de beschikbare uitkomsten, waarom in het evaluatiebereik is verzocht, per studie. De resultaten wat betreft relatieve werkzaamheid en relatieve veiligheid (d.w.z. de relatieve effecten van het geneesmiddel in vergelijking met de comparator) omvatten de resultaten van alle afzonderlijke studies, alsook van eventuele kwantitatieve syntheses van de resultaten, bijvoorbeeld van meta-analyses. De resultaten van de analyses van elk van de gepresenteerde uitkomsten worden kort beschreven. In de beschrijving wordt aandacht besteed aan alle kwesties die de mate van onzekerheid van de relatieve effecten beïnvloeden, rekening houdend met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Voor elke aanvullende PICO-vraagstelling met betrekking tot een bepaalde patiëntenpopulatie wordt een nieuwe onderafdeling toegevoegd met de resultaten voor de gezondheidsuitkomsten voor deze PICO-vraagstelling. 4.3.2. Resultaten van de hoofdstudie afkomstig van het klinische ontwikkelingsprogramma van het geneesmiddel (indien deze resultaten geen betrekking hebben op (een van) de PICO(‘s)) 4.3.2.1. Kenmerken van de centrale studie 4.3.2.2. Kenmerken van de patiënt 4.3.2.3. Resultaten met betrekking tot gezondheidsuitkomsten van de centrale studie en onzekerheden van de resultaten 5.   Verwijzingen Aanhangsels Aanhangsel A. Input van deskundigen en stakeholders Aanhangsel B. Beoordeling van de procedure voor het opvragen van informatie Aanhangsel C. Aanvullende studie-informatie en -gegevens, met inbegrip van onzekerheden van de resultaten BIJLAGE III MODEL VOOR HET SAMENVATTEND VERSLAG VAN DE GEZAMENLIJKE KLINISCHE EVALUATIE Het samenvattend verslag moet beknopt zijn en bestaan uit een onafhankelijk leesbaar overzicht van de evaluatie. In het samenvattend verslag wordt rekening gehouden met de methodologische richtsnoeren, indien beschikbaar, die de coördinatiegroep van de lidstaten inzake evaluatie van gezondheidstechnologie overeenkomstig artikel 3, lid 7, punt d), van de verordening evaluatie gezondheidstechnologie heeft aangenomen. Het samenvattend verslag bevat ten minste: — achtergrondinformatie met ten minste een beschrijving van de ingreep en de te behandelen medische aandoening; — het evaluatiebereik zoals bedoeld in artikel 8, lid 6, van de verordening evaluatie gezondheidstechnologie; — informatie over de betrokkenheid van patiënten, klinische deskundigen en andere relevante deskundigen, alsook over de input van patiëntenorganisaties, beroepsorganisaties in de gezondheidszorg en klinische en wetenschappelijke organisaties; — overzichtstabellen waarin onzekerheden van de gegevens voor elke PICO zijn opgenomen en een korte beschrijving van de resultaten. ELI: http://data.europa.eu/eli/reg_impl/2024/1381/oj ISSN 1977-0758 (electronic edition)",
  "source": "EUR LEX"
}