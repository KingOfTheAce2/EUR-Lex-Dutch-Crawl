{
  "url": "http://www.w3.org/1999/xhtml\"><!--",
  "content": "L_2016206NL.01007101.xml 30.7.2016 NL Publicatieblad van de Europese Unie L 206/71 UITVOERINGSVERORDENING (EU) 2016/1240 VAN DE COMMISSIE van 18 mei 2016 houdende uitvoeringsbepalingen voor Verordening (EU) nr. 1308/2013 van het Europees Parlement en de Raad wat betreft openbare interventie en steun voor particuliere opslag (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) nr. 1308/2013 van het Europees Parlement en de Raad van 17 december 2013 tot vaststelling van een gemeenschappelijke ordening van de markten voor landbouwproducten en tot intrekking van de Verordeningen (EEG) nr. 922/72, (EEG) nr. 234/79, (EG) nr. 1037/2001 en (EG) nr. 1234/2007 van de Raad ( 1 ) , en met name artikel 20, eerste alinea, onder a), b), d), e), i), j), k), l), m), n) en o), en artikel 223, lid 3, onder a), b) en c), Gezien Verordening (EU) nr. 1306/2013 van het Europees Parlement en de Raad van 17 december 2013 inzake de financiering, het beheer en de monitoring van het gemeenschappelijk landbouwbeleid en tot intrekking van de Verordeningen (EEG) nr. 352/78, (EG) nr. 165/94, (EG) nr. 2799/98, (EG) nr. 814/2000, (EG) nr. 1290/2005 en (EG) nr. 485/2008 van de Raad ( 2 ) , en met name artikel 62, lid 2, onder a), b), c) en i), en artikel 64, lid 7, onder a), Gezien Verordening (EU) nr. 1370/2013 van de Raad van 16 december 2013 houdende maatregelen inzake de vaststelling van steun en restituties in het kader van de gemeenschappelijke marktordening voor landbouwproducten ( 3 ) , en met name artikel 2, lid 3, en artikel 3, lid 4, Overwegende hetgeen volgt: (1) Verordening (EU) nr. 1308/2013 is in de plaats gekomen van Verordening (EG) nr. 1234/2007 van de Raad ( 4 ) en bevat nieuwe regels betreffende openbare interventie en steun voor particuliere opslag. Voorts verleent zij de Commissie de bevoegdheid om in dit verband gedelegeerde handelingen en uitvoeringshandelingen vast te stellen. Om de vlotte werking van de regelingen inzake openbare interventie en steun voor particuliere opslag binnen het nieuwe rechtskader te garanderen, moeten aan de hand van dergelijke handelingen bepaalde regels worden vastgesteld. Die handelingen moeten in de plaats komen van de Verordeningen (EEG) nr. 3427/87 ( 5 ) , (EEG) nr. 2351/91 ( 6 ) , (EG) nr. 720/2008 ( 7 ) , (EG) nr. 826/2008 ( 8 ) , (EG) nr. 1130/2009 ( 9 ) en (EU) nr. 1272/2009 ( 10 ) . De genoemde verordeningen worden ingetrokken bij Gedelegeerde Verordening (EU) 2016/1238 van de Commissie ( 11 ) . (2) In artikel 11 van Verordening (EU) nr. 1308/2013 is bepaald dat de openbare interventie onder de in die verordening vastgestelde voorwaarden geldt voor zachte tarwe, durumtarwe, gerst, maïs, padie, vers of gekoeld rundvlees, boter en mageremelkpoeder. (3) In artikel 17 van Verordening (EU) nr. 1308/2013 is bepaald dat onder de in die verordening vastgestelde voorwaarden steun voor particuliere opslag kan worden toegekend voor witte suiker, olijfolie, vlasvezel, vers of gekoeld vlees van runderen die ten minste acht maanden oud zijn, boter, kaas, mageremelkpoeder, varkensvlees en schapen- en geitenvlees. (4) In Verordening (EU) nr. 1370/2013 zijn voorschriften vastgelegd inzake openbare-interventieprijzen, kwantitatieve beperkingen voor openbare-interventieaankopen en de vaststelling van het bedrag van de steun voor particuliere opslag. (5) Om de beheers- en controlemechanismen met betrekking tot de regelingen voor openbare interventie en steun voor particuliere opslag te vereenvoudigen en doeltreffender te maken, moeten gemeenschappelijke voorschriften worden vastgesteld voor alle in respectievelijk artikel 11 en artikel 17 van Verordening (EU) nr. 1308/2013 genoemde producten. (6) Krachtens artikel 13, lid 1, van Verordening (EU) nr. 1308/2013 kan de Commissie, indien de marktsituatie dat vereist, besluiten dat durumtarwe, gerst, maïs of padie moet worden aangekocht. De openbare interventie kan ook worden geopend voor rundvlees wanneer de gemiddelde marktprĳs gedurende een representatieve periode onder 85 % van de in artikel 7, lid 1, van Verordening (EU) nr. 1308/2013 bedoelde referentiedrempel blijft. In die gevallen vindt de aankoop plaats in het kader van een inschrijvingsprocedure. (7) Krachtens artikel 4, lid 1, van Verordening (EU) nr. 1370/2013 kan de Commissie het bedrag van de steun voor particuliere opslag voor de in artikel 17 van Verordening (EU) nr. 1308/2013 genoemde producten hetzij vooraf hetzij via een inschrijvingsprocedure vaststellen. (8) Om de regelingen voor openbare interventie en steun voor particuliere opslag doeltreffend te laten werken, moeten de marktdeelnemers hun offertes, inschrijvingen en aanvragen indienen overeenkomstig de procedurele methode die het betaalorgaan ter beschikking stelt. (9) Voor een goed beheer van de regelingen moeten voorschriften worden vastgesteld inzake interventie tegen een vaste prijs, de inschrijvingsprocedures voor aankoop en verkoop in het kader van interventie, de vaststelling van het maximumbedrag van de steun voor particuliere opslag, de voorafgaande vaststelling van steun voor particuliere opslag en de indiening en ontvankelijkheid van inschrijvingen, offertes en aanvragen. (10) Om er, met het oog op een meer doeltreffende werking van de interventie, voor te zorgen dat geen gebruik meer wordt gemaakt van kleine, soms over een hele regio verspreide opslagvoorzieningen, moet een minimumopslagcapaciteit voor de interventieopslagplaatsen worden vastgesteld, tenzij de opslagplaatsen gemakkelijk toegang hebben tot een rivier-, zee- of spoorwegverbinding. (11) Aangezien de producten die onder de regelingen inzake openbare interventie en steun voor particuliere opslag vallen, van elkaar verschillen wat productie, oogsttijdstip en opslagvereisten betreft, moet worden bepaald aan welke specifieke voorwaarden de producten moeten voldoen om in aanmerking te komen. (12) Voor een goed beheer van de regelingen inzake openbare interventie en steun voor particuliere opslag moet een minimumhoeveelheid worden vastgesteld waaronder het betaalorgaan geen offertes of inschrijvingen voor aankopen of verkopen mag aanvaarden, of moet worden beslist of al dan niet een maximumbedrag voor de steun voor particuliere opslag moet worden vastgesteld. Als op grond van de in een lidstaat geldende groothandelsvoorwaarden en -praktijken of milieuvoorschriften echter kan worden gerechtvaardigd dat grotere dan de in deze verordening vastgestelde minimumhoeveelheden worden toegepast, moet het betrokken betaalorgaan de mogelijkheid hebben om dergelijke grotere minimumhoeveelheden voor aankoop tegen een vaste prijs voor te schrijven. (13) Om de ernst van de offerte of inschrijving voor interventie te garanderen en om ervoor te zorgen dat de maatregel het gewenste effect op de markt heeft, zowel bij interventie tegen een vaste prijs als bij een inschrijvingsprocedure, moet het niveau van de zekerheid worden vastgesteld. (14) Met het oog op een doeltreffend beheer van de regeling voor openbare interventie moeten bepalingen worden vastgesteld voor het melden van gegevens over de ingediende offertes en inschrijvingen tussen de lidstaten en de Commissie. Er moeten maatregelen worden ingevoerd om ervoor te zorgen dat de in artikel 3 van Verordening (EU) nr. 1370/2013 vastgestelde kwantitatieve beperkingen in acht worden genomen. (15) Op basis van de ontvangen offertes en inschrijvingen kan een maximumaankoopprijs of een maximumbedrag voor de steun voor particuliere opslag worden vastgesteld. Naar aanleiding van bepaalde situaties die de markt uit economisch oogpunt of anderszins beïnvloeden, kan het evenwel noodzakelijk zijn om af te zien van vaststelling van een dergelijke prijs of een dergelijk steunbedrag en om alle ontvangen inschrijvingen af te wijzen. (16) Met het oog op een duidelijke en doeltreffende werking van de regeling voor openbare interventie moeten algemene voorschriften worden vastgesteld voor de afgifte van de leveringsbon en de levering van de producten in de door het betaalorgaan aangewezen opslagplaats. Bovendien vereisen de sectoren granen, rijst, rundvlees, boter en mageremelkpoeder, vanwege hun bijzondere kenmerken, specifieke voorschriften. (17) Om de opgeslagen interventievoorraden goed te kunnen beheren en rekening te houden met de specifieke kenmerken van de sectoren granen en rijst, moet worden bepaald aan welke verplichtingen de lidstaten zich moeten houden wat de maximumafstand tot de opslagplaats en de verschuldigde betaling van de kosten bij overschrijding van die afstand betreft. (18) Met het oog op de toepassing van de gemeenschappelijke voorschriften van Gedelegeerde Verordening (EU) nr. 907/2014 van de Commissie ( 12 ) moet worden bepaald dat de productcontroles tijdens de opslag moeten worden uitgevoerd overeenkomstig artikel 3 van die verordening. Die controles en analyses moeten de basis vormen voor de afgifte van het overnamebewijs. (19) Om de goede kwaliteit van de in het kader van openbare interventie opgeslagen producten te waarborgen, moet worden bepaald dat de marktdeelnemer producten die niet voldoen aan de geldende voorwaarden om in aanmerking te komen, moet terugnemen en alle desbetreffende kosten voor zijn rekening moet nemen die zijn gemaakt terwijl de producten in de interventieopslagplaats waren opgeslagen. (20) Voor rundvlees dat moet worden uitgebeend, dienen specifieke voorschriften ter aanvulling van de algemene voorschriften te worden vastgesteld. (21) Er moeten voorschriften voor betalingen worden vastgesteld, rekening houdend met prijsaanpassingen in verband met de kwaliteit van het product of de ligging van de opslagplaats. Om de marktdeelnemers de tijd te geven zich aan de nieuwe regeling voor openbare interventie aan te passen, moeten bepaalde voorwaarden inzake de prijsaanpassing voor granen pas met ingang van het verkoopseizoen 2017/18 van toepassing zijn. (22) Om de nodige gegevens te verstrekken over de kenmerken van de producten en de plaats waar zij zijn opgeslagen, moet het betaalorgaan dat voor verkoop beschikbare interventievoorraden in zijn bezit heeft, een bericht van inschrijving opstellen en bekendmaken. In dit verband moet worden bepaald dat een redelijk tijdsbestek moet liggen tussen de datum van deze bekendmaking en de laatste dag van de eerste termijn voor het indienen van de inschrijvingen. (23) Op basis van de inschrijvingen en de situatie op de markt van de Unie moet de Commissie besluiten al dan niet een minimumprijs voor verkoop uit interventie vast te stellen. Op basis van dat besluit moeten de betaalorganen de inschrijvingen voor voor verkoop beschikbare producten aanvaarden of afwijzen. Er moeten specifieke bepalingen worden vastgesteld voor de toewijzing van rundvlees, boter en mageremelkpoeder. (24) Om de afzet van kleine hoeveelheden die in opslagplaatsen in een lidstaat overblijven, te vergemakkelijken en zowel een goed beheer van de regeling als gelijke toegang voor alle betrokken partijen te garanderen, moet het betaalorgaan de mogelijkheid krijgen om onder eigen verantwoordelijkheid een inschrijvingsprocedure voor de verkoop van die hoeveelheden interventieproducten te openen overeenkomstig de regels die zijn vastgesteld voor door de Unie geopende openbare inschrijvingen. Om dezelfde redenen moet het betaalorgaan worden gemachtigd om voor rechtstreekse verkoop hoeveelheden aan te bieden die na visueel onderzoek in het kader van de jaarlijkse inventarisatie of tijdens de inspectie na de overname voor interventieopslag blijken niet opnieuw te kunnen worden verpakt of in kwaliteit te zijn achteruitgegaan. (25) Om de regeling inzake steun voor particuliere opslag adequaat te kunnen monitoren, moet worden gespecificeerd welke informatie vereist is voor het sluiten van het opslagcontract, welke verplichtingen de contractpartijen in acht moeten nemen en welke voorwaarden gelden voor het inslaan van de producten, met name de voorwaarden op grond waarvan de bevoegde autoriteit die verantwoordelijk is voor het controleren van de opslagverrichtingen, de opslagvoorwaarden op doeltreffende wijze kan inspecteren. Bovendien moet worden gedefinieerd wat als contractuele opslagperiode wordt beschouwd. (26) Om de efficiënte werking van de regeling inzake steun voor particuliere opslag te garanderen, moeten algemene voorschriften worden vastgesteld voor de uitslag van de producten en voor de betaling van de steun voor particuliere opslag. Gezien de specifieke aard van boter en mageremelkpoeder moeten de algemene voorschriften worden aangevuld met specifieke voorschriften voor die producten. (27) Wanneer het bedrag van de steun voor particuliere opslag vooraf wordt vastgesteld, moet enige bedenktijd in acht worden genomen om de marktsituatie te beoordelen alvorens de besluiten over de steunaanvragen mee te delen. Om excessief of speculatief gebruik van de regeling voor particuliere opslag te voorkomen, moeten in voorkomend geval bovendien bijzondere maatregelen kunnen worden genomen, met name voor aanvragen die nog in behandeling zijn. Aangezien zulke maatregelen snel ingrijpen vergen, moet de Commissie worden gemachtigd om zonder toepassing van de procedure als bedoeld in artikel 229, lid 2 of lid 3, van Verordening (EU) nr. 1308/2013, te handelen en onmiddellijk de nodige maatregelen te nemen. (28) Om de financiële belangen van de Unie te beschermen, moeten passende controlemaatregelen ter bestrijding van onregelmatigheden en fraude worden vastgesteld. Deze controlemaatregelen moeten volledige administratieve controles omvatten, aangevuld met controles ter plaatse. Met het oog op een billijke en uniforme aanpak in alle lidstaten moeten met betrekking tot deze controlemaatregelen bepalingen inzake werkingssfeer, inhoud, termijnen en rapportage worden vastgesteld. (29) Onverschuldigd betaalde bedragen moeten worden teruggevorderd overeenkomstig Uitvoeringsverordening (EU) nr. 908/2014 van de Commissie ( 13 ) . (30) Voor een doeltreffend beheer van de regelingen voor openbare interventie en steun voor particuliere opslag moeten de lidstaten de Commissie geregeld op de hoogte brengen van de toestand van de voorraden, de producten die de opslagplaatsen binnenkomen en verlaten, en de prijs- en productiesituatie voor de in de artikelen 11 en 17 van Verordening (EU) nr. 1308/2013 vermelde producten. (31) De in deze verordening vervatte maatregelen zijn in overeenstemming met het advies van het Comité voor de gemeenschappelijke ordening van de landbouwmarkten, HEEFT DE VOLGENDE VERORDENING VASTGESTELD: TITEL I ALGEMENE BEPALINGEN HOOFDSTUK I Inleidende bepaling Artikel 1 Toepassingsgebied 1.   Bij deze verordening worden uitvoeringsbepalingen voor Verordening (EU) nr. 1308/2013 en Verordening (EU) nr. 1370/2013 vastgesteld, met betrekking tot: a) de aankoop en verkoop van in artikel 11 van Verordening (EU) nr. 1308/2013 vermelde producten in het kader van openbare interventie; b) de verlening van steun voor de particuliere opslag van in artikel 17 van Verordening (EU) nr. 1308/2013 vermelde producten. 2.   Deze verordening is van toepassing onverminderd specifieke bepalingen die zijn vastgesteld in uitvoeringsverordeningen: a) tot opening van een inschrijvingsprocedure voor de aankoop of de verkoop van producten in het kader van interventie, of b) tot opening van een inschrijvingsprocedure voor steun voor particuliere opslag, of tot voorafgaande vaststelling van het bedrag van de steun voor particuliere opslag. HOOFDSTUK II Algemene gemeenschappelijke voorschriften Artikel 2 Indiening en ontvankelijkheid van offertes, inschrijvingen en aanvragen 1.   De marktdeelnemers dienen hun offertes en inschrijvingen voor openbare interventie, alsmede hun inschrijvingen en aanvragen voor steun voor particuliere opslag in volgens de methode die het betaalorgaan van de betrokken lidstaat ter beschikking stelt. 2.   Een offerte, inschrijving of aanvraag is ontvankelijk als zij is gesteld in de officiële taal of een van de officiële talen van de lidstaat waar zij wordt ingediend, en als zij is ingediend aan de hand van een formulier dat het betaalorgaan ter beschikking stelt en ten minste de volgende gegevens bevat: a) de naam van de marktdeelnemer, zijn adres en zijn btw-nummer in de lidstaat waar hij zijn hoofdactiviteit uitoefent; b) het product of de productcategorie met de desbetreffende GN-code, in voorkomend geval; c) de hoeveelheid waarop de offerte, inschrijving of aanvraag betrekking heeft, met inachtneming van de in artikel 5 vermelde minimumhoeveelheden, in voorkomend geval. 3.   De offerte, inschrijving of aanvraag bevat geen aanvullende, door de marktdeelnemer opgelegde voorwaarden, buiten die in de onderhavige verordening en in de ter zake relevante uitvoeringsverordening tot opening van een inschrijvingsprocedure of voorafgaande vaststelling van het bedrag van de steun voor particuliere opslag. 4.   Als de uiterste datum voor de indiening van de offertes, inschrijvingen of aanvragen een feestdag is, worden de offertes, inschrijvingen of aanvragen uiterlijk ingediend op de laatste werkdag die aan die feestdag voorafgaat. 5.   Offertes, inschrijvingen of aanvragen die worden ingediend op een zaterdag, een zondag of een feestdag, worden geacht door het betaalorgaan te zijn ontvangen op de eerste werkdag na de dag van indiening. 6.   Ingediende offertes, inschrijvingen of aanvragen kunnen niet meer worden ingetrokken of gewijzigd. 7.   Het betaalorgaan registreert elke ontvankelijke offerte, inschrijving en aanvraag op de dag waarop het die ontvangt, en schrijft de betrokken hoeveelheden in. 8.   De uit de aanvaarding van de offerte, inschrĳving of aanvraag voortvloeiende rechten en verplichtingen kunnen niet worden overgedragen. TITEL II OPENBARE INTERVENTIE HOOFDSTUK I Specifieke voorschriften betreffende openbare interventie Artikel 3 Interventieopslagplaatsen 1.   Elke interventieopslagplaats („opslagplaats”) heeft een minimumopslagcapaciteit van: a) voor granen: 5 000 ton, 7 500 ton uit de openbare-interventieperiode 2017/2018, 10 000 ton uit de openbare-interventieperiode 2018/2019, 15 000 ton uit de periode 2019/2020; b) voor rijst: 5 000 ton, 7 500 ton uit de openbare-interventieperiode 2017/2018, 10 000 ton uit de periode 2018/2019; c) voor boter en mageremelkpoeder: 400 ton, 600 ton uit de openbare-interventieperiode 2017, 800 ton uit de openbare-interventieperiode 2018. Lidstaten met een gemiddelde jaarlijkse graanproductie van minder dan 20 miljoen ton, kunnen met ingang van de periode 2019/2020 een minimumopslagcapaciteit van 10 000 ton blijven toepassen. 2.   Voor de toepassing van dit lid wordt onder „minimumopslagcapaciteit” een minimumcapaciteit verstaan die niet permanent beschikbaar hoeft te zijn, maar gemakkelijk ter beschikking kan worden gesteld in de periode waarin de aankoop kan plaatsvinden. 3.   Een betaalorgaan mag slechts van het bepaalde in lid 1 afwijken wanneer het aantoont dat de in dat lid vastgestelde minimumopslagcapaciteit niet beschikbaar is en wanneer de vervangende opslagplaatsen gemakkelijk toegang hebben tot een rivier-, zee- of spoorwegverbinding. Artikel 4 Vaststellen of de producten in aanmerking komen 1.   Of de producten in aanmerking komen voor openbare interventie wordt vastgesteld volgens de methoden als beschreven in de volgende bepalingen: a) voor granen: in de delen I, II, III en IV van bijlage I; b) voor rijst: in deel I van bijlage II; c) voor rundvlees: in deel I van bijlage III; d) voor boter: in deel I van bijlage IV bij de onderhavige verordening en in Verordening (EG) nr. 273/2008 van de Commissie ( 14 ) ; e) voor mageremelkpoeder: in deel I van bijlage V bij de onderhavige verordening en in Verordening (EG) nr. 273/2008. 2.   Voor het bepalen van de kwaliteit van granen voor openbare interventie, als bedoeld in bijlage I, worden de methoden gebruikt die, in voorkomend geval in het kader van Europese of internationale normen, zijn vastgesteld in hun op de eerste dag van het betrokken verkoopseizoen geldende meest recente versie. HOOFDSTUK II Interventieaankoop van producten Afdeling 1 Algemene bepalingen Artikel 5 Minimumhoeveelheid producten die in het kader van een offerte of een inschrijving wordt aangeboden 1.   De hoeveelheid producten die in het kader van een offerte of een inschrijving voor aankoop wordt aangeboden, bedraagt ten minste: a) voor zachte tarwe, gerst en maïs: 160 ton; b) voor durumtarwe: 20 ton; c) voor rijst: 40 ton; d) voor rundvlees: 20 ton; e) voor boter: 30 ton; f) voor mageremelkpoeder: 30 ton. Lidstaten met een gemiddelde jaarlijkse graanproductie van minder dan 20 miljoen ton, kunnen besluiten om voor zachte tarwe, gerst en maïs een minimumhoeveelheid van 120 ton toe te passen. 2.   Een betaalorgaan kan een grotere dan de in lid 1 vastgestelde minimumhoeveelheid vaststellen als dit gerechtvaardigd is op grond van de in de betrokken lidstaat geldende groothandelsvoorwaarden en -praktijken of milieuvoorschriften. Artikel 6 Niveau van de zekerheid voor de aankoop van producten Het niveau van de zekerheid die overeenkomstig artikel 4, onder a), van Gedelegeerde Verordening (EU) 2016/1238 moet worden gesteld bij indiening van een offerte of een inschrijving voor de aankoop van producten in het kader van openbare interventie, bedraagt: a) voor granen: 20 EUR per ton; b) voor rijst: 30 EUR per ton; c) voor rundvlees: 300 EUR per ton; d) voor boter: 50 EUR per ton; e) voor mageremelkpoeder: 50 EUR per ton. Artikel 7 Indiening en ontvankelijkheid van offertes en inschrijvingen 1.   Een offerte of inschrijving is ontvankelijk als zij voldoet aan de vereisten die zijn vastgesteld in artikel 2 van de onderhavige verordening en, in het geval van een inschrijvingsprocedure, in de uitvoeringsverordening tot opening van de inschrijvingsprocedure als bedoeld in artikel 12 van de onderhavige verordening. De offerte of inschrijving moet tevens aan de volgende voorwaarden voldoen: a) ze bevat ten minste de volgende gegevens: i) voor rijst, de vermelding van de soort en het ras; ii) behalve voor rundvlees, de plaats waar het product zich bevindt op het ogenblik dat de offerte of de inschrijving wordt ingediend; iii) voor granen en rijst, de opslagplaats waarvoor de offerte of de inschrijving is opgesteld; iv) voor granen en rijst, het oogstjaar en het productiegebied of de productiegebieden in de Unie; v) voor boter en mageremelkpoeder, de productiedatum; vi) voor boter en mageremelkpoeder, de naam en het erkenningsnummer van het erkende bedrijf waar de boter of het mageremelkpoeder is geproduceerd; b) de marktdeelnemer heeft een zekerheid gesteld overeenkomstig artikel 4, onder a), van Gedelegeerde Verordening (EU) 2016/1238; c) in het geval van granen en rijst, heeft de marktdeelnemer verklaard: i) dat de producten van oorsprong uit de Unie zijn; ii) dat de offerte of de inschrijving betrekking heeft op een homogene partij, en, met betrekking tot rijst, dat die partij bestaat uit padie van eenzelfde ras; iii) of al dan niet een behandeling na de oogst is toegepast, in voorkomend geval onder opgave van de naam van het gebruikte product en de vermelding dat het product volgens de gebruiksaanwijzingen is toegepast en is toegelaten op grond van Verordening (EG) nr. 1107/2009 van het Europees Parlement en de Raad ( 15 ) . 2.   Voor andere producten dan rundvlees kan de marktdeelnemer op het in artikel 2, lid 2, van de onderhavige verordening bedoelde formulier verzoeken om overname van het product in de opslagplaats waar het zich bevindt op het ogenblik dat de offerte of de inschrijving wordt ingediend, op voorwaarde dat de opslagplaats voldoet aan artikel 7, lid 1, van Gedelegeerde Verordening (EU) 2016/1238 en aan artikel 3 van de onderhavige verordening. Artikel 8 Verificatie van de offertes en inschrijvingen door het betaalorgaan 1.   De betaalorganen beslissen aan de hand van de vereisten in de artikelen 2 en 7 of de offertes en inschrijvingen ontvankelijk zijn. Als het betaalorgaan beslist dat een offerte of een inschrijving niet ontvankelijk is, stelt het de betrokken marktdeelnemer daarvan in kennis binnen drie werkdagen nadat het de betrokken offerte of inschrijving heeft ontvangen. Voor offertes geldt dat als de marktdeelnemer een dergelijke mededeling niet ontvangt, de offerte als ontvankelijk wordt beschouwd. 2.   Nadat het betaalorgaan heeft geverifieerd dat de offerte of de inschrijving voor granen en rijst ontvankelijk is, kan de juistheid van de in artikel 7, lid 1, onder c), bedoelde verklaringen administratief worden gecontroleerd, indien nodig met de hulp van het betaalorgaan dat bevoegd is voor de door de marktdeelnemer opgegeven opslagplaats, overeenkomstig artikel 57, lid 2. Artikel 9 Melding van de offertes en inschrijvingen aan de Commissie 1.   De lidstaten melden alle ontvankelijke offertes en inschrijvingen binnen de volgende termijnen aan de Commissie: a) de meldingen van offertes worden elke dinsdag uiterlijk om 12.00 uur (plaatselijke tijd Brussel) ingediend en bevatten de hoeveelheden producten waarvoor in de voorafgaande week een ontvankelijke offerte is ingediend, alsmede de gegevens die daarop betrekking hebben. Als de aangeboden hoeveelheden in de buurt komen van de in artikel 3, lid 1, van Verordening (EU) nr. 1370/2013 vastgestelde maxima, deelt de Commissie de lidstaten mee vanaf welke datum zij elke werkdag meldingen aan de Commissie moeten doen. Met ingang van die datum melden de lidstaten elke werkdag uiterlijk om 14.00 uur (plaatselijke tijd Brussel) aan de Commissie welke hoeveelheden de vorige werkdag voor interventie zijn aangeboden; b) de meldingen van inschrijvingen worden ingediend uiterlijk op de termijn die wordt vastgesteld in de uitvoeringsverordening tot opening van de inschrijvingsprocedure. 2.   In de in lid 1, onder a) en b), bedoelde meldingen worden de naam, het adres en het btw-nummer van de marktdeelnemer en, in het geval van boter en mageremelkpoeder, de naam en het erkenningsnummer van het erkende bedrijf niet opgenomen. 3.   Lidstaten die binnen de in lid 1, onder a) en b), bedoelde termijn geen ontvankelijke offerte of inschrijving aan de Commissie hebben gemeld, worden verondersteld aan de Commissie te hebben gemeld dat er geen offertes of inschrijvingen zijn. Afdeling 2 Aankoop tegen een vaste prijs Artikel 10 Indiening van offertes voor de aankoop van zachte tarwe, boter en mageremelkpoeder tegen een vaste prijs De offertes kunnen bij het betaalorgaan worden ingediend vanaf het begin van de in artikel 12 van Verordening (EU) nr. 1308/2013 vastgestelde openbare-interventieperioden. Artikel 11 Maatregelen met het oog op de inachtneming van de kwantitatieve beperkingen 1.   Met het oog op de inachtneming van de in artikel 3, lid 1, van Verordening (EU) nr. 1370/2013 vastgestelde kwantitatieve beperkingen besluit de Commissie overeenkomstig artikel 3, lid 6, onder a), van die verordening: a) de interventieaankoop tegen een vaste prijs te sluiten; b) wanneer aanvaarding van de volledige aangeboden hoeveelheid zou leiden tot overschrijding van de maximumhoeveelheid, een toewijzingscoëfficiënt vast te stellen voor de totale hoeveelheid die op de dag van het besluit door alle marktdeelnemers is aangeboden en aan de Commissie is meegedeeld; c) zo nodig, nog niet behandelde offertes die bij de betaalorganen van de lidstaten zijn ingediend, af te wijzen. De Commissie neemt een besluit binnen twee werkdagen na de in artikel 9, lid 1, onder a), eerste alinea, bedoelde melding en binnen vijf werkdagen na de in artikel 9, lid 1, onder a), derde alinea, bedoelde melding. Voor de toepassing van dit artikel begint, wanneer de datum van melding een feestdag voor de Commissie is, de termijn te lopen op de eerste werkdag na die feestdag. Als de feestdag valt in de periode waarin de Commissie het besluit moet nemen, worden alleen de werkdagen gerekend. 2.   In afwijking van artikel 2, lid 6, kan een marktdeelnemer voor wie een in lid 1, onder b), bedoelde toewijzingscoëfficiënt geldt, zijn offerte intrekken binnen vijf werkdagen na de datum van inwerkingtreding van het besluit tot vaststelling van de toewijzingscoëfficiënt. Afdeling 3 Aankoop via een inschrijvingsprocedure Artikel 12 Inschrijvingsprocedure 1.   Een inschrijvingsprocedure voor de aankoop van in artikel 11 van Verordening (EU) nr. 1308/2013 bedoelde producten wordt geopend bij een uitvoeringsverordening tot opening van de inschrijvingsprocedure, die met name de volgende gegevens bevat: a) de betrokken producten, en: i) voor rijst, de vermelding van de soort en het ras; ii) voor rundvlees, of de inschrijving geldt voor uit te benen karkassen of voor opslag zonder uitbenen; b) de periode waarop de inschrijving betrekking heeft („inschrijvingsperiode”) en, indien nodig, de verschillende deelperioden waarin de inschrijvingen kunnen worden ingediend. 2.   De Commissie kan overeenkomstig artikel 13, lid 1, onder c), van Verordening (EU) nr. 1308/2013 een inschrijvingsprocedure voor de aankoop van rundvlees per categorie en per lidstaat of regio van een lidstaat openen op basis van de twee recentste wekelijkse marktprijsnoteringen. De Commissie kan die inschrijvingsprocedure overeenkomstig artikel 13, lid 2, van die verordening sluiten op basis van de recentste wekelijkse marktprijsnoteringen. 3.   Als de Commissie een in artikel 3, lid 3, van Verordening (EU) nr. 1370/2013 bedoelde beperkte inschrijvingsprocedure opent, wordt in de uitvoeringsverordening tot opening van die procedure verwezen naar de specifieke lidstaat of regio('s) van een lidstaat waarop die inschrijvingsprocedure betrekking heeft. 4.   Voor rijst kan de inschrijvingsprocedure worden beperkt tot specifieke rassen of een of meer soorten padierijst, met name „rondkorrelige rijst”, „halflangkorrelige rijst”, „langkorrelige rijst A” of „langkorrelige rijst B” als gedefinieerd in punt I.2, onder a), b) of c), van deel I van bijlage II bij Verordening (EU) nr. 1308/2013. 5.   Voor rundvlees gelden de volgende voorschriften: a) voor de berekening van de gemiddelde marktprijs per in aanmerking komende categorie in een lidstaat of in een regio van een lidstaat worden de prijzen voor de kwaliteiten U, R en O in aanmerking genomen, die in kwaliteit R3 worden uitgedrukt door toepassing, in die lidstaat of in die interventieregio, van de in deel II van bijlage III vastgestelde coëfficiënten; b) de gemiddelde marktprijzen worden genoteerd overeenkomstig Verordening (EG) nr. 1249/2008 van de Commissie ( 16 ) ; c) de gemiddelde marktprijs per in aanmerking komende categorie in een lidstaat of in een regio van een lidstaat is gelijk aan het gemiddelde van de marktprijzen voor alle onder b) bedoelde kwaliteiten, die onderling worden gewogen volgens het relatieve aandeel ervan in de slachtingen in die lidstaat of in die regio. Het grondgebied van het Verenigd Koninkrijk omvat de volgende twee interventieregio's: i) regio I: Groot-Brittannië; ii) regio II: Noord-Ierland. Artikel 13 Indiening en ontvankelijkheid van inschrijvingen 1.   Om ontvankelijk te zijn moet een inschrijving niet alleen aan de algemene voorwaarden van de artikelen 2 en 7 voldoen, maar ook een voorstel bevatten voor een prijs in EUR per meeteenheid van het product, afgerond op ten hoogste twee decimalen, exclusief btw. Voor granen, respectievelijk voor rijst wordt een prijs per ton product geboden die overeenstemt met de in deel II van bijlage I bij Gedelegeerde Verordening (EU) 2016/1238 omschreven minimumkwaliteit, respectievelijk de in deel A van bijlage III bij Verordening (EU) nr. 1308/2013 omschreven standaardkwaliteit voor rijst, geleverd in de opslagplaats, niet gelost. Voor boter en mageremelkpoeder is de geboden prijs de prijs per 100 kg product, geleverd op het laadperron van de opslagplaats. Voor rundvlees wordt de overeenkomstig artikel 12, lid 5, onder a), genoteerde prijs, uitgedrukt per ton product van kwaliteit R3, in de inschrijving vermeld, en wordt aangegeven of deze betrekking heeft op vlees met been dat is bestemd om te worden uitgebeend, of op opslag zonder uitbenen. 2.   Onverminderd artikel 15, lid 2, van de onderhavige verordening, ligt de geboden prijs niet hoger dan het in artikel 2, lid 1, van Verordening (EU) nr. 1370/2013 vermelde niveau van de openbare-interventieprijs. Artikel 14 Besluiten over de aankoopprijs 1.   Op basis van de overeenkomstig artikel 9 gemelde inschrijvingen besluit de Commissie: a) geen maximumaankoopprijs vast te stellen, of b) een maximumaankoopprijs vast te stellen. 2.   Het in lid 1 bedoelde besluit wordt bekendgemaakt in het Publicatieblad van de Europese Unie . Artikel 15 Individuele besluiten over inschrijvingen 1.   Als geen maximumaankoopprijs is vastgesteld, worden alle inschrijvingen afgewezen. 2.   Als een maximumaankoopprijs is vastgesteld, aanvaardt het betaalorgaan alle inschrijvingen waarin een prijs wordt geboden die niet hoger is dan die maximumprijs. De overige inschrijvingen worden afgewezen. Het betaalorgaan aanvaardt uitsluitend inschrijvingen die overeenkomstig artikel 9 aan de Commissie zijn gemeld. 3.   Het betaalorgaan neemt de in de leden 1 en 2 van het onderhavige artikel bedoelde besluiten na de in artikel 14, lid 1, bedoelde bekendmaking van het besluit van de Commissie. Het betaalorgaan stelt de marktdeelnemers binnen drie werkdagen na de inwerkingtreding van dat besluit van de Commissie in kennis van de resultaten van hun deelname aan de inschrijvingsprocedure. Deze kennisgeving is niet noodzakelijk voor aanvaarde inschrijvingen, op voorwaarde dat het betaalorgaan binnen vijf werkdagen na de inwerkingtreding van dat besluit van de Commissie een leveringsbon afgeeft. Voor dergelijke aanvaarde inschrijvingen mag geen verdere verlenging van de termijn voor afgifte van de leveringsbon, als bedoeld in artikel 17, lid 1, tweede alinea, worden toegestaan. Artikel 16 Beperking van de aankoop van rundvlees Als het betaalorgaan hoeveelheden rundvlees aangeboden krijgt die groter zijn dan wat het onmiddellijk kan overnemen, mag het de aankopen beperken tot de hoeveelheden die het kan overnemen op zijn grondgebied of in een van zijn interventieregio's als bedoeld in artikel 12, lid 5. Het betaalorgaan ziet erop toe dat, als deze beperking wordt toegepast, de gelijke toegang voor alle betrokkenen gehandhaafd blijft. Afdeling 4 Leveringen en transportkosten Artikel 17 Leveringsbon 1.   Na de ontvankelijkheid van de offerte of de inschrijving overeenkomstig de artikelen 8 en 13 te hebben onderzocht, geeft het betaalorgaan de leveringsbon af binnen vijf werkdagen na de in artikel 11, lid 1, tweede alinea, bedoelde termijn of binnen vijf werkdagen na de inwerkingtreding van het in artikel 14, lid 1, bedoelde besluit. Het betaalorgaan kan besluiten de termijn voor afgifte van de leveringsbon te verlengen wanneer dat noodzakelijk is omdat grote hoeveelheden granen of rijst zijn aanvaard. De producten mogen echter niet later worden geleverd dan 65 dagen na de termijn of de inwerkingtreding als bedoeld in de eerste alinea. Als zich dergelijke gevallen voordoen, stelt het betaalorgaan de betrokken marktdeelnemers hiervan in kennis. 2.   De leveringsbon is gedateerd en genummerd en bevat de volgende gegevens: a) de te leveren hoeveelheid; b) de uiterste datum voor de levering van de producten; c) de opslagplaats waar de producten moeten worden geleverd; d) de prijs waartegen de offerte of inschrijving is aanvaard. 3.   De leveringsbon wordt alleen afgegeven voor hoeveelheden die overeenkomstig artikel 9 aan de Commissie zijn gemeld. Artikel 18 Specifieke bepalingen voor de levering van granen en rijst 1.   Het betaalorgaan wijst de opslagplaats aan waar de hoeveelheden granen of rijst tegen de laagste kosten moeten worden geleverd. 2.   De producten worden uiterlijk 60 dagen na de datum van afgifte van de leveringsbon in de opslagplaats geleverd. Het betaalorgaan kan deze termijn evenwel met maximaal 14 dagen verlengen wegens de omvang van de aanvaarde hoeveelheden. In zulke gevallen mag de in artikel 17, lid 1, tweede alinea, bedoelde leveringsperiode overeenkomstig worden verlengd. Het betaalorgaan stelt de betrokken marktdeelnemers hiervan in kennis. 3.   De marktdeelnemer draagt de kosten van de onderstaande tests voor granen die overeenkomstig de in deel IV van bijlage I bedoelde methode worden verricht: i) de amylaseactiviteitstest (Hagberg); ii) de test voor het bepalen van het eiwitgehalte van durumtarwe en zachte tarwe; iii) de Zeleny-test; iv) het testen van de machinale verwerkbaarheid; v) de analyses op verontreinigingen. Artikel 19 Transportkosten voor granen en rijst 1.   De kosten om de granen of de rijst over een afstand van maximaal 50 km te vervoeren van de plaats waar het product is opgeslagen op het ogenblik dat de offerte of de inschrijving wordt ingediend, naar de in de leveringsbon opgegeven opslagplaats, zijn voor rekening van de marktdeelnemer. Bij overschrijding van die maximumafstand zijn de extra transportkosten voor rekening van het betaalorgaan en worden deze door de Commissie vergoed tegen een tarief van 0,05 EUR per ton en per kilometer. 2.   Wanneer het betaalorgaan dat de granen of de rijst aankoopt, onder een andere lidstaat ressorteert dan die waar het product is opgeslagen, wordt voor de berekening van de in lid 1 bedoelde maximumafstand geen rekening gehouden met de afstand tussen de opslagplaats van de marktdeelnemer en de grens van de lidstaat waaronder het aankopende betaalorgaan ressorteert. Artikel 20 Specifieke bepalingen voor de levering van rundvlees 1.   De aankoopprijs voor rundvlees is de prijs van het rundvlees bij levering op de plaats van weging bij de ingang van de opslagplaats, of, wanneer het vlees bestemd is om te worden uitgebeend, in de uitsnijderij. 2.   De loskosten zijn voor rekening van de marktdeelnemer. 3.   De marktdeelnemers leveren de producten uiterlijk 15 dagen na de datum van afgifte van de leveringsbon. Het betaalorgaan kan deze termijn evenwel met maximaal zeven dagen verlengen wegens de omvang van de toegewezen hoeveelheden. Als zich dergelijke gevallen voordoen, stelt het betaalorgaan de betrokken marktdeelnemers hiervan in kennis. Artikel 21 Specifieke bepalingen voor het verpakken, leveren en opslaan van boter en mageremelkpoeder 1.   De boter wordt verpakt en geleverd in kluiten met een nettogewicht van 25 kg die beantwoorden aan de in deel II van bijlage IV vastgestelde voorschriften. 2.   Het mageremelkpoeder wordt verpakt en geleverd in zakken met een nettogewicht van 25 kg die beantwoorden aan de in deel II van bijlage V vastgestelde voorschriften. 3.   De marktdeelnemer levert de boter of het mageremelkpoeder op het laadperron van de opslagplaats, binnen 21 dagen na de datum van afgifte van de leveringsbon. Het betaalorgaan kan deze termijn evenwel met maximaal zeven dagen verlengen wegens de omvang van de aanvaarde hoeveelheden. Als zich dergelijke gevallen voordoen, stelt het betaalorgaan de betrokken marktdeelnemers hiervan in kennis. De boter of het mageremelkpoeder wordt geleverd op pallets die geschikt zijn voor langdurige opslag en in ruil waarvoor soortgelijke pallets worden teruggegeven. Het betaalorgaan kan als alternatief een gelijkwaardige regeling goedkeuren. De kosten van het lossen van de boter of het mageremelkpoeder op het laadperron van de opslagplaats zijn voor rekening van het betaalorgaan. 4.   Het betaalorgaan eist dat de boter of het mageremelkpoeder op pallets wordt geplaatst en daarop zodanig opgeslagen blijft dat de partijen gemakkelijk kunnen worden geïdentificeerd en gemakkelijk toegankelijk zijn. Artikel 22 Levering 1.   Onder de datum van levering wordt verstaan: a) voor granen, rijst, boter en mageremelkpoeder: de datum waarop wordt bevestigd dat de volledige in de leveringsbon opgegeven hoeveelheid in de aangewezen opslagplaats is ingeslagen. Deze datum mag niet vroeger vallen dan de dag na de datum waarop de leveringsbon is afgegeven; b) voor elke partij rundvlees: de datum van binnenkomst op de plaats van weging van de interventieopslagplaats, of, wanneer het vlees bestemd is om te worden uitgebeend, in de uitsnijderij. 2.   Het betaalorgaan kan besluiten dat de overname van granen, rijst, boter of mageremelkpoeder plaatsvindt in de opslagplaats waar de producten zich bevinden op het ogenblik dat de offerte of de inschrijving wordt ingediend, op voorwaarde dat de opslagplaats voldoet aan artikel 7, lid 1, van Gedelegeerde Verordening (EU) 2016/1238 en aan artikel 3 van de onderhavige verordening. In dat geval is de datum van levering de dag na de datum waarop de leveringsbon is afgegeven en geldt die datum van levering als de ter zake relevante datum voor de toepassing van artikel 18, lid 2, onder a), van Uitvoeringsverordening (EU) nr. 908/2014. 3.   De producten worden overgenomen door het betaalorgaan of de vertegenwoordiger daarvan, die onafhankelijk moet zijn van de marktdeelnemer. Afdeling 5 Controle en overname Artikel 23 Het overnamebewijs 1.   Het overnamebewijs wordt door het betaalorgaan afgegeven nadat de vereiste controles en analyses hebben uitgewezen dat is voldaan aan de in artikel 3 van Gedelegeerde Verordening (EU) 2016/1238 vastgestelde voorwaarden om in aanmerking te komen. Het overnamebewijs bevat ten minste de volgende gegevens: a) de geleverde hoeveelheden en, voor rijst, het ras; b) de kenmerken van de producten volgens de analyses, voor zover dit relevant is voor de berekening van de prijs; c) indien van toepassing, de hoeveelheden die niet zijn overgenomen. In dit geval wordt de marktdeelnemer ervan in kennis gesteld dat die hoeveelheden niet worden overgenomen. 2.   Het overnamebewijs wordt gedateerd en aan de marktdeelnemer en aan de opslaghouder toegestuurd. Artikel 24 Verplichtingen van de marktdeelnemer De producten moeten voldoen aan de in artikel 3 van Gedelegeerde Verordening (EU) 2016/1238 vastgestelde voorwaarden om in aanmerking te komen. Als uit de vereiste controles blijkt dat de producten niet voldoen aan de voorwaarden om in aanmerking te komen, dient de marktdeelnemer: a) de betrokken producten op eigen kosten terug te nemen; b) de kosten te betalen die vanaf de dag van inslag tot en met de dag van uitslag in verband met de betrokken producten zijn gemaakt. De door de marktdeelnemer te betalen kosten worden bepaald op basis van forfaitaire bedragen voor de inslag-, uitslag- en opslagkosten overeenkomstig artikel 3 van Gedelegeerde Verordening (EU) nr. 906/2014 van de Commissie ( 17 ) . Artikel 25 Uitbeningsvereiste voor rundvlees Wanneer uitbening als voorwaarde wordt opgelegd in het kader van de inschrijvingsprocedure, zorgt het betaalorgaan ervoor dat al het rundvlees dat wordt aangekocht, wordt uitgebeend overeenkomstig deel III van bijlage III. Afdeling 6 Prijsaanpassingen en betalingen Artikel 26 Prijsaanpassingen voor granen en rijst 1.   De in artikel 2, lid 2, en artikel 3, lid 4, van Verordening (EU) nr. 1370/2013 bedoelde prijsaanpassingen worden toegepast overeenkomstig: a) delen V en VI van bijlage I bij de onderhavige verordening, voor granen; b) deel II van bijlage II bij de onderhavige verordening, voor rijst. 2.   Als het betaalorgaan de granen en de rijst overeenkomstig artikel 22, lid 2, overneemt en opslaat in de opslagplaats, wordt de aankoopprijs verlaagd met 5 EUR per ton. Artikel 27 Betalingen 1.   De betalingen voor de in het overnamebewijs opgegeven hoeveelheden worden ten laatste verricht op de 65e dag na de in artikel 22 bedoelde datum van levering, tenzij een administratief onderzoek loopt. 2.   De betaling wordt uitsluitend verricht voor de werkelijk geleverde en aanvaarde hoeveelheid. Indien die hoeveelheid echter groter is dan de in het overnamebewijs opgegeven hoeveelheid, wordt de betaling slechts verricht voor de hoeveelheid die in het overnamebewijs wordt gespecificeerd. HOOFDSTUK III Verkoop van producten uit interventie Artikel 28 Opening van de inschrijvingsprocedure 1.   De producten die in het kader van openbare interventie zijn overgenomen en voor verkoop beschikbaar zijn, worden in het kader van een openbare inschrijving verkocht. 2.   De inschrijvingsprocedure wordt geopend bij een uitvoeringsverordening tot opening van de verkoop. De laatste dag van de eerste termijn voor het indienen van inschrijvingen mag niet vroeger vallen dan zes dagen na de bekendmaking van die uitvoeringsverordening in het Publicatieblad van de Europese Unie. 3.   De inschrijvingsprocedure kan worden geopend voor de verkoop van producten die zijn opgeslagen in één of meer regio's van de Unie of een lidstaat. 4.   De uitvoeringsverordening tot opening van de verkoop bevat met name de volgende gegevens: a) de betrokken producten, en met name: i) voor rijst, de vermelding van de soort en het ras, ii) voor rundvlees, de betrokken deelstukken; b) de periode waarop de inschrijving betrekking heeft („inschrijvingsperiode”) en de verschillende deelperioden waarin de inschrijvingen kunnen worden ingediend; c) voor rundvlees, boter en mageremelkpoeder, de minimumhoeveelheid waarvoor een inschrijving kan worden ingediend; d) het bedrag van de zekerheid die bij indiening van een inschrijving moet worden gesteld. Daarnaast kan die uitvoeringsverordening nog de volgende gegevens bevatten: a) de totale hoeveelheden waarop de inschrijvingsprocedure betrekking heeft; b) indien van toepassing, bepalingen betreffende de transportkosten voor granen en rijst. 5.   De inschrijvingsprocedure kan worden beperkt tot een specifiek gebruik of een specifieke bestemming en kan bepalingen bevatten om dat gebruik of die bestemming te verifiëren. Artikel 29 Bericht van inschrijving en regelingen betreffende de inschrijving 1.   Elk betaalorgaan dat voor verkoop beschikbare interventievoorraden in zijn bezit heeft, stelt een bericht van inschrijving op en maakt dat uiterlijk vier dagen vóór de eerste datum voor de indiening van de inschrijvingen bekend. 2.   Het bericht van inschrijving bevat met name de volgende gegevens: a) de naam en het adres van het betaalorgaan dat het bericht van inschrijving opstelt; b) een verwijzing naar de uitvoeringsverordening tot opening van de verkoop; c) de uiterste datum voor de indiening van de inschrijvingen voor elke deelinschrijving; d) voor elke opslagplaats, de naam en het adres van de opslaghouder en, in voorkomend geval: i) voor granen en rijst, de beschikbare hoeveelheden die in verkooppartijen worden aangeboden en zo zijn vastgesteld dat de gelijke toegang voor de marktdeelnemers wordt gegarandeerd, met een beschrijving van de kwaliteit van elke verkooppartij; ii) voor rundvlees, de per deelstuk beschikbare hoeveelheden, overeenkomstig deel IV van bijlage III, en de leveringsdatum; iii) voor boter en mageremelkpoeder, de beschikbare hoeveelheden en de leveringsdatum; e) het in artikel 30, lid 1, onder d), bedoelde leveringsstadium en, indien van toepassing, de soort verpakking; f) eventuele in de opslagplaats aanwezige voorzieningen voor het laden op een vervoermiddel; g) voor boter, in voorkomend geval, de beschikbare hoeveelheid boter van zoete room per opslagplaats, als bedoeld in punt 2, onder d), van deel II van bijlage IV. 3.   Het betaalorgaan zorgt ervoor dat aan de berichten van inschrijving de nodige bekendheid wordt gegeven. 4.   Het betaalorgaan treft de nodige maatregelen om de belanghebbende partijen in staat te stellen: a) vóór het indienen van een inschrijving, op hun kosten de te koop aangeboden granen en rijst te inspecteren en daarvan monsters te nemen en te onderzoeken; b) de resultaten van de in deel IV van bijlage I, deel I van bijlage II, deel I van bijlage IV, of deel I van bijlage V bedoelde analyses in te kijken. Artikel 30 Indiening en ontvankelijkheid van inschrijvingen 1.   Een inschrijving is ontvankelijk als zij voldoet aan de vereisten die zijn vastgesteld in artikel 2 van de onderhavige verordening en in de uitvoeringsverordening tot opening van de verkoop. In de inschrijving wordt tevens de volgende informatie opgenomen: a) een verwijzing naar de uitvoeringsverordening tot opening van de verkoop, alsmede de datum waarop de deelperiode voor de indiening van de inschrijvingen afloopt; b) voor rundvlees, de betrokken deelstukken; c) voor granen en rijst, de totale hoeveelheid van de verkooppartij; d) de prijs, uitgedrukt in EUR, afgerond op ten hoogste twee decimalen, exclusief btw, die per meeteenheid wordt geboden: i) in het geval van granen en rijst, voor het op een transportmiddel geladen product; ii) in het geval van boter of mageremelkpoeder, voor het product geleverd op pallets op het laadperron van de opslagplaats of, in voorkomend geval, geleverd op pallets die op het transportmiddel zijn geladen, als het om een vrachtwagen of een spoorwegwagon gaat; iii) in het geval van rundvlees, voor het op het laadperron van de opslagplaats geleverde product; e) voor rundvlees, boter en mageremelkpoeder, dat de inschrijving betrekking heeft op ten minste de minimumhoeveelheid die is bepaald in de uitvoeringsverordening tot opening van de verkoop; f) de opslagplaats waar het product zich bevindt en, voor boter en mageremelkpoeder, eventueel een alternatieve opslagplaats; g) dat de marktdeelnemer het bedrag van de zekerheid heeft gesteld als bedoeld in de uitvoeringsverordening tot opening van de verkoop. 2.   Voor granen, respectievelijk voor rijst heeft de geboden prijs betrekking op de in deel II van bijlage I bij Gedelegeerde Verordening (EU) 2016/1238 omschreven minimumkwaliteit, respectievelijk de in deel A van bijlage III bij Verordening (EU) nr. 1308/2013 omschreven standaardkwaliteit. 3.   Voor rundvlees, boter en mageremelkpoeder heeft de geboden prijs betrekking op het nettogewicht. Voor boter kan in voorkomend geval in de inschrijving worden gespecificeerd dat deze uitsluitend wordt ingediend voor boter van zoete room als bedoeld in artikel 29, lid 2, onder g). Artikel 31 Melding van de inschrijvingen aan de Commissie 1.   De lidstaten melden alle ontvankelijke inschrijvingen aan de Commissie binnen de termijn die is vastgesteld in de uitvoeringsverordening tot opening van de verkoop. 2.   In de in lid 1 bedoelde meldingen worden de naam, het adres en het btw-nummer van de marktdeelnemer niet opgenomen. 3.   Lidstaten die binnen de in lid 1 bedoelde termijn geen ontvankelijke inschrijving aan de Commissie hebben gemeld, worden verondersteld aan de Commissie te hebben gemeld dat er geen inschrijvingen zijn. Artikel 32 Besluiten over de verkoopprijs 1.   Op basis van de overeenkomstig artikel 31 gemelde inschrijvingen besluit de Commissie volgens de in artikel 229, lid 2, van Verordening (EU) nr. 1308/2013 bedoelde procedure: a) geen minimumverkoopprijs vast te stellen, of b) een minimumverkoopprijs vast te stellen. Voor boter en mageremelkpoeder kan de minimumverkoopprijs variëren naargelang van de plaats waar de te koop aangeboden producten zich bevinden. 2.   Het in lid 1 bedoelde besluit wordt bekendgemaakt in het Publicatieblad van de Europese Unie . Artikel 33 Individuele besluiten over inschrijvingen 1.   Als geen minimumverkoopprijs is vastgesteld, worden alle inschrijvingen afgewezen. 2.   Als een minimumverkoopprijs is vastgesteld, wijst het betaalorgaan elke inschrijving af waarin een prijs wordt geboden die lager is dan die minimumverkoopprijs. Het betaalorgaan aanvaardt uitsluitend inschrijvingen die overeenkomstig artikel 31 aan de Commissie zijn gemeld. 3.   Het betaalorgaan neemt de in de leden 1 en 2 van het onderhavige artikel bedoelde besluiten na de in artikel 32 bedoelde bekendmaking van het besluit van de Commissie. Het betaalorgaan stelt de marktdeelnemers binnen drie werkdagen na de inwerkingtreding van dat besluit van de Commissie in kennis van de resultaten van hun deelname aan de inschrijvingsprocedure. Artikel 34 Specifieke voorschriften betreffende de toewijzing van rundvlees, boter en mageremelkpoeder 1.   Voor boter en mageremelkpoeder wordt gegund aan de meestbiedende marktdeelnemer. Als de beschikbare hoeveelheid niet volledig is toegewezen, wordt de resterende hoeveelheid aan de overige marktdeelnemer toegewezen op basis van de geboden prijzen, te beginnen met de hoogste prijs. 2.   Als bij aanvaarding van een inschrijving voor een bepaalde opslagplaats de daar beschikbare hoeveelheid rundvlees, boter of mageremelkpoeder wordt overschreden, wordt alleen de beschikbare hoeveelheid aan de betrokken marktdeelnemer gegund. Met instemming van de marktdeelnemer kan het betaalorgaan echter producten uit andere opslagplaatsen toewijzen om de in de inschrijving vermelde hoeveelheid te bereiken. 3.   Als bij aanvaarding van twee of meer inschrijvingen met een gelijke prijs voor producten uit eenzelfde opslagplaats de beschikbare hoeveelheid rundvlees, boter of mageremelkpoeder wordt overschreden, wordt bij de gunning de beschikbare hoeveelheid verdeeld naar evenredigheid van de in de betrokken inschrijvingen vermelde hoeveelheden. Als die verdeling er evenwel toe leidt dat hoeveelheden van minder dan de in artikel 28, lid 4, onder c), vastgestelde minimumhoeveelheid worden gegund, vindt de gunning door loting plaats. 4.   Wanneer, nadat alle geselecteerde inschrijvingen zijn aanvaard, de nog in de opslagplaats resterende hoeveelheid rundvlees, boter of mageremelkpoeder minder dan de in artikel 28, lid 4, onder c), vastgestelde minimumhoeveelheid bedraagt, biedt het betaalorgaan deze resterende hoeveelheid aan aan de marktdeelnemers aan wie reeds is gegund, te beginnen met degene die de hoogste prijs heeft geboden. De marktdeelnemers aan wie reeds is gegund, krijgen de mogelijkheid de resterende hoeveelheid te kopen tegen de minimumverkoopprijs. 5.   Het betaalorgaan wijst het product toe op basis van de datum van inslag, door telkens eerst het oudste product te nemen van de totale hoeveelheid die in de door de marktdeelnemer aangewezen opslagplaats beschikbaar is of, in voorkomend geval, het oudste product van de hoeveelheid boter, boter van zoete room of rundvleesdeelstukken die beschikbaar is in het door de marktdeelnemer aangewezen koelhuis. Artikel 35 Betalingen Voordat de marktdeelnemer het product uitslaat, betaalt hij het betaalorgaan binnen de in artikel 37, lid 2, vastgestelde termijn voor elke hoeveelheid die hij afhaalt, het met zijn inschrijving overeenstemmende bedrag, zoals dat overeenkomstig artikel 33, lid 3, door het betaalorgaan is meegedeeld. Artikel 36 Verkoop door lidstaten 1.   In een lidstaat waar geen inschrijvingsprocedure is geopend overeenkomstig artikel 28, kan het betaalorgaan zelf een inschrijvingsprocedure voor de verkoop van interventieproducten openen als de totale hoeveelheid die in zijn opslagplaatsen overblijft, minder bedraagt dan: a) voor elke graansoort: 10 000 ton, b) voor rijst: 2 000 ton, c) voor rundvlees, boter of mageremelkpoeder: 200 ton. 2.   Voor overeenkomstig lid 1 door betaalorganen geopende inschrijvingsprocedures gelden de bepalingen van hoofdstuk II van Gedelegeerde Verordening (EU) 2016/1238 en het onderhavige hoofdstuk, met uitzondering van artikel 28, lid 2, artikel 29, lid 2, onder b), artikel 30, lid 1, onder a) en e), artikel 31 en artikel 32, lid 2. Artikel 32, lid 1, is van overeenkomstige toepassing op een respectief besluit van de lidstaat. 3.   Met inachtneming van de in lid 1 bedoelde hoeveelheden kunnen de betaalorganen voor rechtstreekse verkoop producten aanbieden die, na een visueel onderzoek in het kader van de jaarlijkse inventarisatie overeenkomstig artikel 3, lid 3, eerste alinea, onder g), en artikel 3, lid 4, van Gedelegeerde Verordening (EU) nr. 907/2014, of tijdens de inspectie na de overname voor interventieopslag blijken niet opnieuw te kunnen worden verpakt of in kwaliteit te zijn achteruitgegaan. 4.   Het betaalorgaan garandeert de gelijke toegang voor alle betrokken partijen. Artikel 37 Uitslagbon 1.   Zodra het in artikel 35 bedoelde bedrag is betaald, geeft het betaalorgaan een uitslagbon af waarin de volgende gegevens zijn vermeld: a) de hoeveelheid waarvoor dat bedrag is betaald; b) de opslagplaats waar het product is opgeslagen; c) de uiterste datum waarop het product moet worden uitgeslagen. 2.   De marktdeelnemer haalt het aan hem toegewezen product af binnen dertig dagen na de in artikel 33, lid 3, bedoelde melding. Na die periode draagt de marktdeelnemer de kosten en de risico's. Artikel 38 Uitslag van boter en mageremelkpoeder 1.   Bij uitslag uit de opslagplaats voor levering buiten de opslagplaats stelt het betaalorgaan de boter en de mageremelkpoeder ter beschikking op pallets op het laadperron van de opslagplaats, en geladen op het vervoermiddel indien het een vrachtwagen of spoorwagon betreft. De hieraan verbonden kosten zijn voor rekening van het betaalorgaan. 2.   De marktdeelnemer bezorgt het betaalorgaan op het moment van uitslag uit de opslagplaats pallets van soortgelijke kwaliteit. Het betaalorgaan kan als alternatief een gelijkwaardige regeling goedkeuren. 3.   Eventuele kosten voor het beladen en ontladen van de pallets zijn voor rekening van de marktdeelnemer. TITEL III STEUN VOOR PARTICULIERE OPSLAG HOOFDSTUK I Specifieke voorschriften betreffende steun voor particuliere opslag Afdeling I Algemene bepalingen Artikel 39 Opening van de inschrijvingsprocedure en voorafgaande vaststelling van de steun 1.   De uitvoeringsverordening tot opening van de inschrijvingsprocedure of voorafgaande vaststelling van het steunbedrag kan de volgende informatie bevatten: a) de producten of productcategorieën met de desbetreffende GN-codes, in voorkomend geval; b) in het geval van vooraf vastgestelde steun, het bedrag van de opslagsteun per meeteenheid voor de betrokken producten; c) de eenheid voor het meten van de hoeveelheden; d) of de inschrijving dan wel de vooraf vastgestelde steun betrekking heeft op producten die al zijn opgeslagen; e) in het geval van inschrijvingen, de periode waarop de inschrijving betrekking heeft („inschrijvingsperiode”) en, indien nodig, de verschillende deelperioden waarin de inschrijvingen kunnen worden ingediend, en in het geval van vooraf vastgestelde steun, de periode voor indiening van de aanvraag; f) de opslagperiode; g) de totale hoeveelheid, in voorkomend geval; h) de minimumhoeveelheid per inschrijving of aanvraag; i) het bedrag van de zekerheid per meeteenheid in het geval van inschrijvingen en, in voorkomend geval, voor aanvragen; j) de inslag- en uitslagperioden; k) de op de verpakkingen aan te brengen specificaties, in voorkomend geval. 2.   Indien de verlening van steun voor particuliere opslag beperkt is tot bepaalde lidstaten of regio's van een lidstaat, zoals bedoeld in artikel 18, lid 2, onder b), van Verordening (EU) nr. 1308/2013, mogen de inschrijvingen en aanvragen alleen in de betrokken lidstaat of lidstaten worden ingediend. 3.   In het geval van inschrijvingen liggen er ten minste zes dagen tussen de inwerkingtreding van de uitvoeringsverordening tot opening van de inschrijvingsprocedure en de eerste datum voor indiening van inschrijvingen. Artikel 40 Indiening en ontvankelijkheid van inschrijvingen en aanvragen voor steun voor particuliere opslag Een inschrijving of een aanvraag voor steun voor particuliere opslag is ontvankelijk als zij voldoet aan de vereisten die zijn vastgesteld in artikel 2 van de onderhavige verordening, en als aan de volgende voorwaarden is voldaan: a) ze bevat ten minste de volgende gegevens: i) een verwijzing naar de uitvoeringsverordening tot opening van de inschrijvingsprocedure of voorafgaande vaststelling van het bedrag van de steun voor particuliere opslag; ii) de opslagperiode, indien dat vereist is op grond van de uitvoeringsverordening tot opening van de inschrijvingsprocedure of voorafgaande vaststelling van het bedrag van de steun voor particuliere opslag; iii) de hoeveelheid producten waarop de inschrijving of de aanvraag betrekking heeft; iv) voor reeds opgeslagen producten, de naam en het adres van elke particuliere-opslagplaats, de locatie van de opslagen partijen/batches/vaten/silo's, met vermelding van de betrokken hoeveelheden, en in voorkomend geval, het identificatienummer van het erkende bedrijf; v) voor inschrijvingen, de datum waarop de deelperiode voor indiening afloopt; vi) voor inschrijvingen, het voorgestelde, in EUR uitgedrukte bedrag van de steun per meeteenheid, afgerond op ten hoogste twee decimalen, exclusief btw; b) de marktdeelnemer heeft het bedrag van de zekerheid gesteld als bedoeld in de uitvoeringsverordening tot opening van de inschrijvingsprocedure of voorafgaande vaststelling van het bedrag van de steun voor particuliere opslag. Artikel 41 Verificatie van de inschrijvingen en aanvragen door het betaalorgaan 1.   Het betaalorgaan beslist aan de hand van de vereisten in de artikelen 2 en 40 of een inschrijving of een aanvraag ontvankelijk is. 2.   Als het betaalorgaan beslist dat een inschrijving of een aanvraag niet ontvankelijk is, stelt het de betrokken marktdeelnemer daarvan in kennis binnen drie werkdagen nadat het de betrokken inschrijving of aanvraag heeft ontvangen. Artikel 42 Melding van de inschrijvingen en aanvragen aan de Commissie 1.   De lidstaten melden alle ontvankelijke inschrijvingen en aanvragen binnen de volgende termijnen aan de Commissie: a) de meldingen van inschrijvingen worden ingediend uiterlijk op de termijn die is vastgesteld in de uitvoeringsverordening tot opening van de inschrijvingsprocedure; b) de meldingen van aanvragen worden elke dinsdag uiterlijk om 12.00 uur (plaatselijke tijd Brussel) ingediend en bevatten de hoeveelheden producten waarvoor in de voorafgaande week een ontvankelijke aanvraag is ingediend, alsmede de gegevens die daarop betrekking hebben. De Commissie kan de frequentie van de meldingen opvoeren wanneer dat noodzakelijk is voor het beheer van de regeling. 2.   In de in lid 1, onder a) en b), bedoelde meldingen worden de naam, het adres en het btw-nummer van de marktdeelnemer niet opgenomen. 3.   Lidstaten die binnen de in lid 1, onder a) en b), bedoelde termijn geen ontvankelijke inschrijving of aanvraag aan de Commissie hebben gemeld, worden verondersteld aan de Commissie te hebben gemeld dat er geen inschrijvingen of aanvragen zijn. Afdeling II Vaststelling van het bedrag van de steun voor particuliere opslag via een inschrijvingsprocedure Artikel 43 Besluiten over het maximumbedrag van de steun voor particuliere opslag 1.   Op basis van de overeenkomstig artikel 42 gemelde inschrijvingen besluit de Commissie volgens de in artikel 4, lid 2, onder a), van Verordening (EU) nr. 1370/2013 bedoelde procedure: a) geen maximaal steunbedrag vast te stellen, of b) een maximaal steunbedrag vast te stellen. 2.   Als op de inschrijving een in artikel 39, lid 1, onder g), bedoelde totale hoeveelheid van toepassing is en als de toewijzing van alle hoeveelheden waarvoor dat bedrag is geboden, tot gevolg heeft dat die totale hoeveelheid wordt overschreden, neemt de Commissie volgens de in artikel 229, lid 2, van Verordening (EU) nr. 1308/2013 bedoelde procedure een besluit tot vaststelling van een toewijzingscoëfficiënt aan. De coëfficiënt wordt toegepast op de ontvangen inschrijvingen waarin een prijs ter hoogte van het maximale steunbedrag is opgegeven. In afwijking van artikel 2, lid 6, kan een marktdeelnemer voor wie een toewijzingscoëfficiënt geldt, zijn inschrijving intrekken binnen tien werkdagen na de datum van inwerkingtreding van het besluit tot vaststelling van de toewijzingscoëfficiënt. 3.   De in de leden 1 en 2 bedoelde steunbesluiten worden bekendgemaakt in het Publicatieblad van de Europese Unie . Artikel 44 Individuele besluiten over inschrijvingen 1.   Als geen maximaal bedrag voor de steun voor particuliere opslag is vastgesteld, worden alle inschrijvingen afgewezen. 2.   Als een maximaal steunbedrag is vastgesteld, aanvaardt het betaalorgaan inschrijvingen waarin een prijs is opgegeven die niet hoger is dan dat maximumbedrag, onverminderd artikel 43, lid 2. De overige inschrijvingen worden afgewezen. Het betaalorgaan aanvaardt uitsluitend inschrijvingen die overeenkomstig artikel 42 zijn gemeld. 3.   Het betaalorgaan neemt de in de leden 1 en 2 van het onderhavige artikel bedoelde besluiten na de in artikel 43, lid 1, bedoelde bekendmaking van het besluit van de Commissie. Het betaalorgaan stelt de marktdeelnemers binnen drie werkdagen na de inwerkingtreding van dat besluit van de Commissie in kennis van de resultaten van hun deelname aan de inschrijvingsprocedure. Afdeling III Voorafgaande vaststelling van het bedrag van de steun voor particuliere opslag Artikel 45 Besluiten over aanvragen voor vooraf vastgestelde steun voor particuliere opslag 1.   Een ontvankelijke aanvraag betreffende reeds opgeslagen producten wordt op de achtste werkdag na de datum waarop deze aanvraag is ontvangen, als aanvaard beschouwd tenzij de Commissie in de tussentijd een besluit vaststelt overeenkomstig lid 3. 2.   Het besluit over het aanvaarden van een ontvankelijke aanvraag betreffende producten die nog niet zijn opgeslagen, wordt op de achtste werkdag na de datum waarop deze aanvraag is ontvangen, door het betaalorgaan aan de marktdeelnemer gemeld, tenzij de Commissie in de tussentijd een besluit vaststelt overeenkomstig lid 3. 3.   Als onderzoek van de situatie wijst op daadwerkelijk excessief gebruik of op mogelijk excessief of speculatief gebruik van de regeling voor steun voor particuliere opslag kan de Commissie zonder toepassing van de procedure als bedoeld in artikel 229, lid 2 of lid 3, van Verordening (EU) nr. 1308/2013, besluiten: a) de toepassing van de regeling gedurende ten hoogste vijf werkdagen te schorsen; in die periode ingediende aanvragen worden niet aanvaard; b) één algemeen geldend percentage vast te stellen waarmee de hoeveelheden waarvoor aanvragen zijn ingediend, worden verminderd, met inachtneming van de eventueel vastgestelde minimale contractuele hoeveelheid; c) de vóór de schorsingsperiode ingediende aanvragen waarvoor het besluit tot aanvaarding tijdens de schorsingsperiode had moeten worden genomen, af te wijzen. In afwijking van artikel 2, lid 6, kan een marktdeelnemer op wie het bepaalde in de eerste alinea, onder b), van toepassing is, zijn inschrijving intrekken binnen tien werkdagen na de datum van inwerkingtreding van het besluit tot vaststelling van de procentuele verlaging. Afdeling IV Het inslaan van producten in de particuliere opslag Artikel 46 Informatie over de particuliere-opslagplaats voor nog niet opgeslagen producten Na ontvangst van de melding als bedoeld in artikel 44, lid 3, tweede alinea, of van de melding van het besluit als bedoeld in artikel 45, lid 2, deelt de marktdeelnemer het tijdschema voor inslag van de producten, alsmede de naam en het adres van elke particuliere-opslagplaats en de betrokken hoeveelheden mee aan het betaalorgaan. Deze gegevens worden op zijn minst vijf werkdagen vóór het begin van de inslag aan het betaalorgaan verstrekt. Het betaalorgaan kan besluiten een kortere termijn dan vijf werkdagen te accepteren. Artikel 47 Het inslaan van nog niet opgeslagen producten 1.   De inslag vindt plaats uiterlijk 28 dagen na de melding als bedoeld in artikel 44, lid 3, tweede alinea, in het geval van inschrijvingen, of na de melding van het besluit als bedoeld in artikel 45, lid 2, in het geval van aanvragen. 2.   Met betrekking tot vlees begint de inslag voor elke afzonderlijke partij van de hoeveelheid waarop de inschrijving of de aanvraag betrekking heeft, op de dag waarop die partij onder toezicht van de bevoegde autoriteit wordt gebracht. Deze dag is de dag waarop het nettogewicht van het verse of gekoelde product wordt vastgesteld: a) in de particuliere-opslagplaats, wanneer het vlees ter plaatse wordt ingevroren; b) op de plaats van invriezing, wanneer het vlees in daartoe geschikte installaties buiten de particuliere-opslagplaats wordt ingevroren. 3.   De inslag wordt als voltooid beschouwd op de dag waarop de laatste afzonderlijke partij van de hoeveelheid waarop de inschrijving of de aanvraag betrekking heeft, wordt ingeslagen. HOOFDSTUK II Opslagcontracten Afdeling I Het sluiten van contracten Artikel 48 Contractuele opslagperiode 1.   De contractuele opslagperiode begint op de dag na: a) de datum van de melding als bedoeld in artikel 44, lid 3, of de datum van ontvangst van een ontvankelijke aanvraag onverminderd artikel 45, lid 1, voor reeds opgeslagen producten; b) de datum waarop de inslag als voltooid wordt beschouwd overeenkomstig artikel 47, lid 3, voor nog niet opgeslagen producten. 2.   De laatste dag van de contractuele opslagperiode kan worden vastgesteld in de uitvoeringsverordening tot opening van de inschrijvingsprocedure of voorafgaande vaststelling van het bedrag van de steun voor particuliere opslag, als bedoeld in artikel 39, lid 1, onder f). Wanneer de laatste dag van de contractuele opslagperiode een zaterdag, een zondag of een feestdag is, begint de contractuele opslagperiode, in afwijking van artikel 3, lid 4, van Verordening (EEG, Euratom) nr. 1182/71 van de Raad ( 18 ) , zodra het laatste uur van die dag verstreken is. Artikel 49 Het sluiten van contracten De contracten worden gesloten tussen het betaalorgaan van de lidstaat op het grondgebied waarvan de producten zijn of zullen worden opgeslagen, en de marktdeelnemers die voldoen aan de vereisten van artikel 2 van Gedelegeerde Verordening (EU) 2016/1238 en die een inschrijving of een aanvraag hebben ingediend die aanvaard is. De contracten worden gesloten voor de daadwerkelijk ingeslagen hoeveelheid („contractuele hoeveelheid”) mits deze niet groter is dan de in artikel 44, lid 3, tweede alinea, bedoelde hoeveelheid in het geval van inschrijvingen, of dan de hoeveelheid in de aanvraag betreffende reeds opgeslagen producten, of in de melding van het besluit als bedoeld in artikel 45, lid 2 in het geval van aanvragen voor nog niet opgeslagen producten. Er wordt geen contract gesloten als de daadwerkelijk ingeslagen hoeveelheid minder bedraagt dan 95 % van de in de inschrijving of de aanvraag vermelde hoeveelheid, of de uit de toepassing van artikel 45, lid 3, onder b), voortvloeiende hoeveelheid. Er wordt geen contract gesloten als niet eerst is bevestigd dat de producten in aanmerking komen. Artikel 50 Melding van het sluiten van contracten Uiterlijk vijf werkdagen na de datum van afgifte van het in artikel 61, lid 1, bedoelde controleverslag meldt het betaalorgaan aan de marktdeelnemer aan wie is gegund, dat het contract als gesloten wordt beschouwd op voorwaarde dat alle voor het sluiten van het contract vereiste documenten worden ingediend. De datum van sluiting van het contract is de datum waarop het betaalorgaan de melding doet aan de marktdeelnemer. Afdeling II Elementen van het contract en verplichtingen van de marktdeelnemer Artikel 51 Elementen van het contract Het contract is zo opgebouwd dat het, in voorkomend geval, de in artikel 52 bedoelde elementen bevat, alsmede de elementen als bedoeld in: a) de betrokken bepalingen van de uitvoeringsverordening tot opening van de inschrijvingsprocedure, en in de inschrijving, of b) de betrokken bepalingen van de uitvoeringsverordening tot voorafgaande vaststelling van het bedrag van de steun voor particuliere opslag, en in de aanvraag. Artikel 52 Verplichtingen van de marktdeelnemer 1.   Het contract houdt voor de marktdeelnemer ten minste de volgende verplichtingen in: a) op eigen risico en voor eigen rekening de contractuele hoeveelheid in te slaan en gedurende de hele contractuele opslagperiode op te slaan in omstandigheden die borg staan voor het behoud van de kenmerken van de producten als bedoeld in artikel 3 van Gedelegeerde Verordening (EU) 2016/1238, zonder: i) de opgeslagen producten te vervangen, behalve in het geval van suiker overeenkomstig lid 3; ii) de opgeslagen producten over te brengen naar een andere particuliere-opslagplaats of, in het geval van suiker, naar een andere silo; b) de bij inslag in de particuliere-opslagplaats opgestelde weegdocumenten te bewaren; c) de documenten betreffende de inslag, incl. de locatie van de opslagen partijen/batches/vaten/silo's met vermelding van de betrokken hoeveelheden, uiterlijk vijf werkdagen na de datum van inslag als bedoeld in artikel 47, lid 3, aan het betaalorgaan toe te zenden; d) het betaalorgaan de gelegenheid te bieden om te allen tijde te controleren of alle contractuele verplichtingen worden nagekomen; e) erop toe te zien dat de opgeslagen producten vlot toegankelijk en individueel identificeerbaar zijn per opslagen partij/batch/vat/silo. 2.   In afwijking van lid 1, onder a), ii), kan het betaalorgaan onder de volgende voorwaarden toestemming verlenen voor het verplaatsen van de opgeslagen producten: i) voor kaas met een beschermde oorsprongsbenaming (BOB) of een beschermde geografische aanduiding (BGA), als de marktdeelnemer een met redenen omkleed verzoek indient; ii) voor andere producten, in uitzonderlijke gevallen als de marktdeelnemer een met redenen omkleed verzoek indient. 3.   In afwijking van lid 1, onder e), van het onderhavige artikel mag suiker waarvoor een contract is gesloten, samen met andere suiker worden opgeslagen in een door de marktdeelnemer aangewezen silo mits de contractuele hoeveelheid in de aangewezen silo opgeslagen blijft gedurende de contractuele periode overeenkomstig artikel 8, lid 1, van Gedelegeerde Verordening (EU) 2016/1238. 4.   Desgevraagd stelt de marktdeelnemer voor elk contract de volgende gegevens ter beschikking van het voor de controle van alle documenten bevoegde betaalorgaan om dit orgaan in staat te stellen de opgeslagen producten met name op de volgende punten te verifiëren: a) het identificatienummer van het erkende bedrijf en, indien nodig, de lidstaat van productie; b) de oorsprong en de productiedatum van de producten, of, voor suiker, het verkoopseizoen waarin deze is geproduceerd, en, voor vlees, de datum van slachting; c) de inslagdatum; d) het gewicht en, voor vlees, het aantal verpakte deelstukken; e) het adres van de particuliere-opslagplaats en de middelen die het mogelijk maken het product in de particuliere-opslagplaats vlot te identificeren of, voor suiker in bulk, de door de marktdeelnemer aangewezen silo te identificeren; f) de einddatum van de contractuele opslagperiode en de feitelijke datum van uitslag uit de contractuele opslag. 5.   De marktdeelnemer of, in voorkomend geval, de opslaghouder houdt in de opslagplaats een register bij waarin per contractnummer worden vermeld: a) de identificatie van de opgeslagen producten per partij/batch/vat/silo; b) de datum van inslag en van uitslag; c) de hoeveelheid van de opgeslagen producten per partij/batch/vat/silo; d) de locatie van de opgeslagen producten per partij/batch/vat/silo in de opslagplaats. HOOFDSTUK III Uitslag van producten en betaling van de steun voor particuliere opslag Afdeling I Uitslag van producten Artikel 53 Uitslag 1.   De uitslag mag beginnen op de dag na de laatste dag van de contractuele opslagperiode of, in voorkomend geval, met ingang van de datum die is vastgesteld in de uitvoeringsverordening tot opening van de inschrijvingsprocedure of voorafgaande vaststelling van het bedrag van de steun voor particuliere opslag. 2.   De uitslag moet steeds een volledige partij omvatten, tenzij het betaalorgaan de uitslag van een kleinere hoeveelheid toestaat. In het geval van verzegelde producten als bedoeld in artikel 60 mag echter slechts een verzegelde hoeveelheid worden uitgeslagen. 3.   Als in de uitvoeringsverordening tot opening van de inschrijvingsprocedure of voorafgaande vaststelling van het bedrag van de steun voor particuliere opslag is gespecificeerd dat voor de contractuele opslagperiode een minimaal en een maximaal aantal dagen is vastgesteld, stelt de marktdeelnemer het betaalorgaan uiterlijk vijf werkdagen voor het begin van de uitslag in kennis van zijn voornemen om met de uitslag te beginnen en geeft hij daarbij de betrokken opgeslagen partijen/batches/vaten/silo's op. Het betaalorgaan kan besluiten een kortere termijn dan vijf werkdagen te accepteren. Afdeling II Betaling Artikel 54 Aanvraag om betaling van de steun voor particuliere opslag De marktdeelnemer dient binnen drie maanden na het einde van de contractuele opslagperiode een betalingsaanvraag in. Artikel 55 Betaling van de steun voor particuliere opslag De steun wordt betaald uiterlijk 120 dagen na de datum waarop de betalingsaanvraag is ingediend, mits aan de contractuele bepalingen is voldaan. Als een administratief onderzoek loopt, wordt de betaling echter pas verricht wanneer het recht op steun is erkend. TITEL IV CONTROLES EN SANCTIES HOOFDSTUK I Controles Artikel 56 Algemene bepalingen over controles met betrekking tot openbare interventie en steun voor particuliere opslag 1.   De betaalorganen nemen de nodige maatregelen met het oog op de naleving van de voorschriften inzake openbare interventie en de verlening van steun voor particuliere opslag die zijn vastgesteld in Gedelegeerde Verordening (EU) 2016/1238, de onderhavige verordening en de uitvoeringsverordeningen als bedoeld in artikel 1, lid 2, onder a) en b), van de onderhavige verordening. De maatregelen omvatten een volledige administratieve controle van de offertes en inschrijvingen voor openbare interventie en de inschrijvingen en aanvragen voor steun voor particuliere opslag, aangevuld met ter plaatse verrichte documentcontroles en fysieke controles overeenkomstig het bepaalde in deze titel. 2.   Het gewicht van de voor openbare interventie geleverde producten en, in het geval van steun voor particuliere opslag, de contractuele hoeveelheid worden geverifieerd in aanwezigheid van de functionarissen van het betaalorgaan. 3.   Om de kwaliteit en de samenstelling van voor openbare interventie en voor steun voor particuliere opslag geleverde producten te verifiëren, worden fysieke monsters genomen hetzij door de functionarissen van het betaalorgaan hetzij in aanwezigheid van deze functionarissen. 4.   Om de continuïteit van het auditspoor te verzekeren, worden de door het betaalorgaan gecontroleerde voorraadboekhouding, financiële boekhouding en documenten tijdens het controlebezoek afgestempeld of geparafeerd. Wanneer computerbestanden worden geverifieerd, wordt een papieren of elektronisch bestand van de verrichte controle in het inspectiedossier bewaard. Deze bestanden worden desgevraagd ter beschikking van de Commissie gesteld. Artikel 57 Specifieke bepalingen over controles betreffende openbare interventie 1.   Onverminderd de krachtens de onderhavige verordening vereiste controles met betrekking tot de overname van de producten, worden de controles van de interventievoorraden uitgevoerd overeenkomstig artikel 3 van Gedelegeerde Verordening (EU) nr. 907/2014. 2.   Wanneer de in artikel 7, lid 1, onder a), ii), bedoelde opslagplaats zich bevindt in een andere lidstaat dan die waar de offerte of de inschrijving is ingediend, kan het betaalorgaan dat de offerte of de inschrijving heeft ontvangen, het voor die opslagplaats bevoegde betaalorgaan om hulp verzoeken, onder meer in de vorm van een controle ter plaatse. De hulp wordt geboden binnen de termijn die is voorgesteld door het betaalorgaan dat de offerte of de inschrijving heeft ontvangen. 3.   Voor rundvlees worden de controles uitgevoerd overeenkomstig de delen I en III van bijlage III. Artikel 58 Specifieke bepalingen over controles betreffende openbare interventie voor granen en rijst 1.   Onverminderd artikel 56, lid 2, wordt de geleverde hoeveelheid gewogen in aanwezigheid van de marktdeelnemer en van een vertegenwoordiger van het betaalorgaan die onafhankelijk is van de marktdeelnemer. Als de vertegenwoordiger van het betaalorgaan echter tevens de opslaghouder is, verricht het betaalorgaan binnen dertig dagen na de datum van levering een inspectie die minstens een meting van het volume omvat. Het eventuele verschil tussen de bij de weging geconstateerde hoeveelheid en de bij de volumemeting geraamde hoeveelheid mag niet groter zijn dan 5 %. Wanneer de marge van 5 % niet wordt overschreden, betaalt de opslaghouder alle kosten voor bij een latere wegingscontrole geconstateerde manco's ten opzichte van het bij de overname geregistreerde gewicht. Wanneer de marge van 5 % wordt overschreden, wordt de betrokken hoeveelheid granen of rijst onverwijld gewogen. Is het geconstateerde gewicht kleiner dan het geregistreerde gewicht, dan zijn de wegingskosten voor rekening van de opslaghouder. Zo niet, zijn de wegingskosten voor rekening van het betaalorgaan. 2.   Wanneer het niveau van verontreinigingen in granen moet worden gecontroleerd op basis van de risicoanalyse als bedoeld in punt 3 van deel I van bijlage I bij Gedelegeerde Verordening (EU) 2016/1238, is het betaalorgaan overeenkomstig artikel 3, lid 6, van Gedelegeerde Verordening (EU) nr. 907/2014 aansprakelijk voor de financiële gevolgen van de niet-inachtneming van de toegelaten maximumgehalten aan verontreinigingen. In het geval van ochratoxine A en aflatoxine evenwel komen de financiële gevolgen ten laste van de begroting van de Unie indien het betrokken betaalorgaan ten genoegen van de Commissie kan bewijzen dat bij de inslag aan de normen was voldaan, dat de normale opslagvoorwaarden in acht zijn genomen en dat de andere verplichtingen van de opslaghouder zijn nagekomen. Artikel 59 Specifieke bepalingen voor de overname van granen en rijst in de opslagplaats van de opslaghouder 1.   Als het graan of de rijst wordt overgenomen in de opslagplaats waar de producten zich bevinden op het ogenblik waarop de offerte of de inschrijving wordt ingediend, wordt de overgenomen hoeveelheid vastgesteld op basis van het voorraadregister, dat moet voldoen aan professionele normen welke de naleving van de regelgeving van de Unie, en met name bijlage III bij Gedelegeerde Verordening (EU) nr. 907/2014, kunnen garanderen, met dien verstande bovendien dat: a) in het voorraadregister het volgende wordt opgegeven: i) het gewicht dat wordt geconstateerd bij een weging die hoogstens tien maanden vóór de overname plaatsvindt; ii) de fysieke kwaliteitskenmerken op het ogenblik van weging en met name het vochtgehalte; iii) eventuele overbrengingen naar een andere silo en alle uitgevoerde behandelingen; b) de opslaghouder verklaart dat de aangeboden partij op alle punten overeenstemt met de in het voorraadregister opgenomen gegevens; c) de op het tijdstip van de weging geconstateerde kwaliteitskenmerken overeenstemmen met die van het representatieve monster dat is samengesteld uit monsters die door het betaalorgaan of de vertegenwoordiger van het betaalorgaan met een frequentie van één monster per 60 ton zijn genomen. 2.   Als lid 1 van toepassing is, is het gewicht dat moet worden geregistreerd in het voorraadregister en de financiële rekeningen als bedoeld in artikel 3, lid 3, eerste alinea, onder a), van Gedelegeerde Verordening (EU) nr. 907/2014, het gewicht dat is opgegeven in het voorraadregister, eventueel aangepast om rekening te houden met het verschil tussen het vochtgehalte of het gehalte aan uitschot (Schwarzbesatz) dat bij de weging is vastgesteld, en dat van het representatieve monster. Een verschil in gehalte aan uitschot mag uitsluitend in aanmerking worden genomen om het in het voorraadregister vermelde gewicht te verlagen. Binnen dertig dagen na de overname voert het betaalorgaan een meting van het volume uit. Het eventuele verschil tussen de bij de weging geconstateerde hoeveelheid en de bij de volumemeting geraamde hoeveelheid mag niet groter zijn dan 5 %. Wanneer de marge van 5 % niet wordt overschreden, betaalt de opslaghouder alle kosten voor bij een latere wegingscontrole geconstateerde manco's ten opzichte van het bij de overname geregistreerde gewicht. Wanneer de marge van 5 % wordt overschreden, wordt de betrokken hoeveelheid granen of rijst onverwijld gewogen. Is het geconstateerde gewicht kleiner dan het geregistreerde gewicht — met inachtneming van de in punt 1 van bijlage IV bij Gedelegeerde Verordening (EU) nr. 907/2014 vastgestelde tolerantiegrenzen — dan zijn de wegingskosten voor rekening van de opslaghouder. Zo niet, dan zijn de wegingskosten voor rekening van het Europees Landbouwgarantiefonds. Artikel 60 Specifieke bepalingen over controles betreffende steun voor particuliere opslag 1.   Binnen dertig dagen na het begin van de in artikel 48, lid 1, bedoelde contractuele opslagperiode voert het betaalorgaan ter plaatse documentcontroles van alle ingeslagen partijen uit om de in artikel 49 bedoelde contractuele hoeveelheid te verifiëren. Deze controles omvatten een onderzoek van het in artikel 52, lid 5, bedoelde voorraadregister en van bewijsstukken zoals wegingsbewijzen en leveringsbonnen, alsmede een fysieke verificatie van zowel de aanwezigheid van de partijen in de particuliere-opslagplaats als de aard van deze producten. Voor vlees worden de controles verricht bij de inslag in de particuliere opslag, en voor olijfolie vóór de officiële verzegeling van de vaten. In naar behoren gemotiveerde omstandigheden kan het betaalorgaan de in de eerste alinea bedoelde periode met maximaal 15 dagen verlengen. Als zich dergelijke gevallen voordoen, stelt het betaalorgaan de betrokken marktdeelnemers hiervan in kennis. 2.   In aanvulling op de krachtens lid 1 vereiste controles wordt een representatieve statistische steekproef van ten minste 5 % van de partijen en ten minste 5 % van de totale ingeslagen hoeveelheden fysiek gecontroleerd om te waarborgen dat de producten en opgeslagen partijen qua hoeveelheid, aard en samenstelling, verpakking en markering overeenstemmen met de voorschriften voor particuliere opslag en de nadere gegevens die de marktdeelnemers in hun inschrijvingen of aanvragen hebben opgegeven. Voor kaas worden alle partijen fysiek gecontroleerd om de contractuele hoeveelheid te verifiëren. 3.   Tijdens de opslagperiode voert het betaalorgaan tevens onaangekondigde controles ter plaatse uit om zowel de aanwezigheid van de contractuele hoeveelheid in de opslagplaats als de aard van deze hoeveelheid te waarborgen en om te waarborgen dat de in bulk opgeslagen suiker aanwezig is in de door de marktdeelnemers aangewezen silo. De controle wordt uitgevoerd op basis van een aselecte statistische steekproef van ten minste 5 % van de partijen en ten minste 5 % van de totale hoeveelheden waarvoor contracten zijn gesloten. Deze steekproef omvat niet meer dan 25 % van de partijen die al overeenkomstig lid 2 zijn gecontroleerd, tenzij het niet mogelijk is ten minste 5 % van de partijen en ten minste 5 % van de totale hoeveelheden waarvoor contracten zijn gesloten, ter plaatse te controleren. De in de eerste alinea bedoelde onaangekondigde controle hoeft niet te worden uitgevoerd, wanneer het betaalorgaan met instemming van de marktdeelnemer de producten zo heeft verzegeld dat de contractuele hoeveelheden niet uit de opslagplaats kunnen worden verwijderd zonder het zegel te verbreken. 4.   Aan het einde van de contractuele opslagperiode, of vóór het begin van de uitslag van de producten wanneer artikel 53, lid 3, van toepassing is, verifieert het betaalorgaan de naleving van de contractuele verbintenissen aan de hand van controles ter plaatse op basis van een documentencontrole van het voorraadregister en de bewijsstukken en op basis van een verificatie van zowel de aanwezigheid van de partijen in de particuliere-opslagplaats als de aard van deze producten. In aanvulling op de in de eerste alinea bedoelde controles wordt een representatieve statistische steekproef van ten minste 5 % van de partijen en ten minste 5 % van de totale hoeveelheden waarvoor contracten zijn gesloten, fysiek gecontroleerd om de producten in de particuliere-opslagplaats qua hoeveelheid, type, verpakking, markering en aard te verifiëren. 5.   Als het betaalorgaan met instemming van de marktdeelnemer de producten zo heeft verzegeld dat de opgeslagen hoeveelheid niet uit de afzonderlijke partij kan worden verwijderd zonder het zegel te verbreken, hoeft in het kader van de in de leden 3 en 4 bedoelde controles slechts te worden geverifieerd dat de zegels aanwezig en intact zijn. Artikel 61 Rapportage over de controles 1.   Het betaalorgaan stelt een controleverslag op binnen vijf werkdagen na afsluiting van elke controle ter plaatse en, in voorkomend geval, van de in artikel 56, lid 3, bedoelde controles. Het verslag bevat een nauwkeurige beschrijving van de verschillende gecontroleerde elementen, alsmede de volgende gegevens: a) de datum en het begintijdstip van de controle; b) nauwkeurige gegevens over een eventuele aankondiging van de controle; c) de duur van de controle; d) de aanwezige verantwoordelijke personen; e) de aard en de omvang van de uitgevoerde controles, met vermelding van, met name, gegevens over de onderzochte documenten en producten; f) de bevindingen en conclusies; g) de eventuele behoefte aan follow-up. Het verslag wordt ondertekend door de verantwoordelijke functionaris van het betaalorgaan en wordt hetzij medeondertekend door de marktdeelnemer of, in voorkomend geval, door de opslaghouder, hetzij op registreerbare wijze aan de marktdeelnemer toegezonden. Het verslag wordt bij het betalingsdossier gevoegd. 2.   Als naar aanleiding van de controle blijkt dat de producten niet conform zijn, wordt de verificatie uitgebreid tot een grotere, door het betaalorgaan te bepalen steekproef. 3.   Het betaalorgaan registreert op basis van de criteria ernst, omvang, permanent karakter en herhaling elke niet-naleving die kan leiden tot uitsluiting overeenkomstig artikel 62, lid 1, of tot terugbetaling van onverschuldigd betaalde steun voor particuliere opslag, eventueel inclusief rente, overeenkomstig artikel 62, lid 4. HOOFDSTUK II Sancties en administratieve maatregelen Artikel 62 Sancties en administratieve maatregelen met betrekking tot steun voor particuliere opslag 1.   Indien een betaalorgaan constateert dat een document dat een marktdeelnemer op grond van Gedelegeerde Verordening (EU) 2016/1238, de onderhavige verordening of een in artikel 1, lid 2, onder b), van de onderhavige verordening bedoelde uitvoeringsverordening heeft ingediend, onjuiste informatie bevat die doorslaggevend is voor de verlening van steun voor particuliere opslag, sluit het die marktdeelnemer gedurende één jaar vanaf het tijdstip waarop een definitief administratief besluit over de vaststelling van de onregelmatigheid is aangenomen, uit van de procedure tot verlening van steun voor het product waarover onjuiste informatie is verstrekt. 2.   De in lid 1 bedoelde uitsluiting wordt niet toegepast wanneer de marktdeelnemer ten genoegen van het betaalorgaan aantoont dat de in dat lid omschreven situatie te wijten is aan overmacht of een kennelijke fout. 3.   Onverschuldigd betaalde steun, inclusief rente, wordt teruggevorderd van de betrokken marktdeelnemers. Artikel 27 van Uitvoeringsverordening (EU) nr. 908/2014 is van overeenkomstige toepassing. 4.   De in het onderhavige artikel bedoelde toepassing van administratieve sancties en terugvordering van onverschuldigd betaalde bedragen vinden plaats onverminderd de mededeling van onregelmatigheden aan de Commissie op grond van Verordening (EG) nr. 1848/2006 van de Commissie ( 19 ) . TITEL V MELDINGEN EN SLOTBEPALINGEN HOOFDSTUK I Meldingen Afdeling I Algemene bepalingen betreffende meldingen Artikel 63 Meldingsmethode De meldingen op grond van de onderhavige verordening en de in lid 1 bedoelde uitvoeringsverordeningen worden gedaan overeenkomstig Verordening (EG) nr. 792/2009 van de Commissie ( 20 ) . Artikel 64 Meldingen betreffende betaalorganen 1.   De lidstaten melden aan de Commissie welke erkende betaalorganen bevoegd zijn voor interventieaankoop en -verkoop en voor steun voor particuliere opslag. 2.   De Commissie maakt de lijst van erkende betaalorganen beschikbaar voor de lidstaten en het publiek, onder meer op het internet. Afdeling II Meldingen betreffende openbare interventie Artikel 65 Meldingen van gegevens over interventievoorraden 1.   Lidstaten met betaalorganen die over interventievoorraden beschikken, melden de volgende gegevens uiterlijk op de 15e van elke maand aan de Commissie: a) voor granen en rijst: i) de hoeveelheden die vanaf het begin van het verkoopseizoen zijn opgeslagen; ii) de cumulatieve hoeveelheden die sinds het begin van het verkoopseizoen zijn overgenomen; iii) de cumulatieve hoeveelheden die sinds het begin van het verkoopseizoen zijn uitgeslagen, in voorkomend geval uitgesplitst naar soort gebruik of bestemming, en de cumulatieve hoeveelheden die verloren gegaan zijn; iv) de cumulatieve hoeveelheden waarvoor een contract is gesloten, in voorkomend geval uitgesplitst naar soort gebruik of bestemming; v) de hoeveelheden waarvoor tijdens de maandelijkse aangifteperiode een offerte is ingediend; b) voor boter en mageremelkpoeder: i) voor elk product, de hoeveelheden die aan het einde van de vorige maand opgeslagen waren en de hoeveelheden die tijdens die maand in de opslagplaatsen zijn ingeslagen of daaruit zijn uitgeslagen; ii) voor elk product, een uitsplitsing van de hoeveelheden die tijdens de vorige maand uit de opslagplaats zijn uitgeslagen, op basis van de betrokken verordening tot opening van de inschrijving voor de verkoop van de producten; iii) een uitsplitsing naar leeftijd van de hoeveelheden die aan het einde van de vorige maand opgeslagen waren; c) voor rundvlees: i) voor elk product, de hoeveelheden die aan het einde van de vorige maand opgeslagen waren en de hoeveelheden die tijdens die maand in de opslagplaatsen zijn ingeslagen of daaruit zijn uitgeslagen; ii) voor elk product, een uitsplitsing van de hoeveelheden die tijdens de vorige maand uit de opslagplaats zijn uitgeslagen, op basis van de betrokken verordening tot opening van de inschrijving voor de verkoop van de producten; iii) de hoeveelheden van elk deelstuk waarvoor tijdens de vorige maand een verkoopcontract is gesloten; iv) de hoeveelheden van elk deelstuk waarvoor tijdens de vorige maand een uitslagbon is afgegeven; v) de hoeveelheden van elk deelstuk die tijdens de vorige maand zijn aangekocht; vi) voor elk deelstuk de aan het einde van de vorige maand resterende materiële voorraad waarvoor geen contract is gesloten, onder opgave van de leeftijdsopbouw van deze voorraad; d) voor alle producten: i) de opening van inschrijvingsprocedure, de gegunde hoeveelheden en de vastgestelde minimumverkoopprijzen bij toepassing van artikel 36; ii) gegevens over de afzet in het kader van de regeling voor de meest behoeftigen. 2.   De Commissie kan de frequentie van de in lid 1 bedoelde meldingen opvoeren wanneer dat noodzakelijk is voor een efficiënt beheer van de interventieregeling. 3.   Voor de toepassing van lid 1, onder b), wordt verstaan onder: a) „ingeslagen hoeveelheden” : de hoeveelheden die werkelijk in opslag zijn genomen, ongeacht of zij door het betaalorgaan zijn overgenomen; b) „uitgeslagen hoeveelheden” : de hoeveelheden die zijn afgehaald of, wanneer zij door de koper zijn overgenomen voordat zij zijn afgehaald, de hoeveelheden die zijn overgenomen. 4.   Voor de toepassing van lid 1, onder c), wordt verstaan onder: a) „voorraad waarvoor geen contract is gesloten” : de voorraad waarvoor nog geen verkoopcontract is gesloten; b) „materiële voorraad” : het totaal van de voorraden waarvoor geen contract is gesloten en de voorraden die het voorwerp van een verkoopcontract uitmaken, maar nog niet zijn overgenomen. Afdeling III Meldingen betreffende steun voor particuliere opslag Artikel 66 Meldingen van gegevens over particuliere opslag Lidstaten waar wordt gebruikgemaakt van de regeling voor steun voor particuliere opslag, melden aan de Commissie: a) ten minste eens per week, de producten en hoeveelheden waarvoor tijdens de vorige week contracten zijn gesloten, uitgesplitst naar opslagperiode; b) uiterlijk op de 15e van elke maand, voor de vorige maand: i) de tijdens de betrokken maand ingeslagen en uitgeslagen hoeveelheden, in voorkomend geval uitgesplitst naar categorie; ii) de aan het einde van de betrokken maand in de opslagplaats aanwezige hoeveelheden, in voorkomend geval uitgesplitst naar categorie; iii) de hoeveelheden waarvoor de contractuele opslagperiode is verstreken; iv) in geval van verkorting of verlenging van de opslagperiode overeenkomstig artikel 20, onder m), van Verordening (EU) nr. 1308/2013, de producten en de hoeveelheden waarvoor de opslagperiode is gewijzigd, en de oorspronkelijk vastgestelde en de nieuwe uitslagdata; c) elk jaar uiterlijk op 31 maart, voor het vorige kalenderjaar, de resultaten van de op grond van titel IV uitgevoerde controles ter plaatse. HOOFDSTUK II Slotbepalingen Artikel 67 Inwerkingtreding en toepassing Deze verordening treedt in werking op de zevende dag na die van de bekendmaking ervan in het Publicatieblad van de Europese Unie . Zij is van toepassing met ingang van 1 oktober 2016. Wat de aankoop in het kader van openbare interventie betreft, zijn de tabellen III en IV van deel V en punt b) van deel VI van bijlage I echter van toepassing met ingang van 1 juli 2017. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 18 mei 2016. Voor de Commissie De voorzitter Jean-Claude JUNCKER ( 1 ) PB L 347 van 20.12.2013, blz. 671 . ( 2 ) PB L 347 van 20.12.2013, blz. 549 . ( 3 ) PB L 346 van 20.12.2013, blz. 12 . ( 4 ) Verordening (EG) nr. 1234/2007 van de Raad van 22 oktober 2007 houdende een gemeenschappelijke ordening van de landbouwmarkten en specifieke bepalingen voor een aantal landbouwproducten (Integrale-GMO-verordening) ( PB L 299 van 16.11.2007, blz. 1 ). ( 5 ) Verordening (EEG) nr. 3427/87 van de Commissie van 16 november 1987 houdende uitvoeringsbepalingen met betrekking tot de interventie in de sector rijst ( PB L 326 van 17.11.1987, blz. 25 ). ( 6 ) Verordening (EEG) nr. 2351/91 van de Commissie van 30 juli 1991 tot vaststelling van de voorschriften bij aankoop van rijst uit door een interventiebureau gehouden voorraden met het oog op de levering van voedselhulp ( PB L 214 van 2.8.1991, blz. 51 ). ( 7 ) Verordening (EG) nr. 720/2008 van de Commissie van 25 juli 2008 tot vaststelling van gemeenschappelĳke uitvoeringsbepalingen van Verordening (EG) nr. 1234/2007 van de Raad wat de opslag en het verkeer van door betaalorganen of interventiebureaus aangekochte producten betreft ( PB L 198 van 26.7.2008, blz. 17 ). ( 8 ) Verordening (EG) nr. 826/2008 van de Commissie van 20 augustus 2008 tot vaststelling van gemeenschappelijke bepalingen inzake de verlening van steun voor de particuliere opslag van bepaalde landbouwproducten ( PB L 223 van 21.8.2008, blz. 3 ). ( 9 ) Verordening (EG) nr. 1130/2009 van de Commissie van 24 november 2009 tot vaststelling van gemeenschappelijke uitvoeringsbepalingen inzake de controle op het gebruik en/of de bestemming van producten uit interventie ( PB L 310 van 25.11.2009, blz. 5 ). ( 10 ) Verordening (EU) nr. 1272/2009 van de Commissie van 11 december 2009 tot vaststelling van gemeenschappelijke uitvoeringsbepalingen voor Verordening (EG) nr. 1234/2007 van de Raad wat betreft de aankoop en de verkoop van landbouwproducten in het kader van de openbare interventie ( PB L 349 van 29.12.2009, blz. 1 ). ( 11 ) Gedelegeerde Verordening (EU) 2016/1238 van 18 mei 2016 tot aanvulling van Verordening (EU) nr. 1308/2013 van het Europees Parlement en de Raad wat betreft openbare interventie en steun voor particuliere opslag (zie bladzijde 15 van dit Publicatieblad). ( 12 ) Gedelegeerde Verordening (EU) nr. 907/2014 van de Commissie van 11 maart 2014 tot aanvulling van Verordening (EU) nr. 1306/2013 van het Europees Parlement en de Raad wat betreft de betaalorganen en andere instanties, het financieel beheer, de goedkeuring van de rekeningen, de zekerheden en het gebruik van de euro ( PB L 255 van 28.8.2014, blz. 18 ). ( 13 ) Uitvoeringsverordening (EU) nr. 908/2014 van de Commissie van 6 augustus 2014 houdende uitvoeringsbepalingen van Verordening (EU) nr. 1306/2013 van het Europees Parlement en de Raad, wat betreft betaalorganen en andere instanties, financieel beheer, goedkeuring van de rekeningen, voorschriften inzake controles, zekerheden en transparantie ( PB L 255 van 28.8.2014, blz. 59 ). ( 14 ) Verordening (EG) nr. 273/2008 van de Commissie van 5 maart 2008 tot vaststelling van gedetailleerde voorschriften voor de toepassing van Verordening (EG) nr. 1255/1999 van de Raad ten aanzien van methoden voor de analyse en de kwaliteitsbeoordeling van melk en zuivelproducten ( PB L 88 van 29.3.2008, blz. 1 ). ( 15 ) Verordening (EG) nr. 1107/2009 van het Europees Parlement en de Raad van 21 oktober 2009 betreffende het op de markt brengen van gewasbeschermingsmiddelen en tot intrekking van de Richtlijnen 79/117/EEG en 91/414/EEG van de Raad ( PB L 309 van 24.11.2009, blz. 1 ). ( 16 ) Verordening (EG) nr. 1249/2008 van de Commissie van 10 december 2008 tot vaststelling van de uitvoeringsbepalingen voor de communautaire indelingsschema's voor runder-, varkens- en schapenkarkassen en voor de mededeling van de prijzen daarvan ( PB L 337 van 16.12.2008, blz. 3 ). ( 17 ) Gedelegeerde Verordening (EU) nr. 906/2014 van de Commissie van 11 maart 2014 tot aanvulling van Verordening (EU) nr. 1306/2013 van het Europees Parlement en de Raad, wat uitgaven voor openbare interventie betreft ( PB L 255 van 28.8.2014, blz. 1 ). ( 18 ) Verordening (EEG, Euratom) nr. 1182/71 van de Raad van 3 juni 1971 houdende vaststelling van de regels die van toepassing zijn op termijnen, data en aanvangs- en vervaltijden ( PB L 124 van 8.6.1971, blz. 1 ). ( 19 ) Verordening (EG) nr. 1848/2006 van de Commissie van 14 december 2006 betreffende onregelmatigheden in het kader van de financiering van het gemeenschappelijk landbouwbeleid en terugvordering van bedragen die in dat kader onverschuldigd zijn betaald, alsmede de organisatie van een informatiesysteem op dit gebied en houdende intrekking van Verordening (EEG) nr. 595/91 van de Raad ( PB L 355 van 15.12.2006, blz. 56 ). ( 20 ) Verordening (EG) nr. 792/2009 van de Commissie van 31 augustus 2009 tot vaststelling van de uitvoeringsbepalingen voor de kennisgeving door de lidstaten aan de Commissie van de informatie en de documenten ter uitvoering van de gemeenschappelijke marktordening, de regeling voor rechtstreekse betalingen, de afzetbevordering voor landbouwproducten en de regelingen voor de ultraperifere gebieden en de kleinere eilanden in de Egeïsche Zee ( PB L 228 van 1.9.2009, blz. 3 ). BIJLAGE I GRANEN DEEL I 1.   DEFINITIE VAN DE BESTANDDELEN DIE GEEN ONBERISPELIJK BASISGRAAN ZIJN 1.1. Gebroken korrels Voor durumtarwe, zachte tarwe en gerst is de definitie van „gebroken korrels” opgenomen in norm EN 15587. Voor maïs is de definitie van „gebroken korrels” opgenomen in norm EN 16378. 1.2. Graanbijmengsels a) Noodrijpe korrels Voor durumtarwe, zachte tarwe en gerst is de definitie van „noodrijpe korrels” opgenomen in norm EN 15587. Als het evenwel om gerst uit Estland, Letland, Finland of Zweden gaat, zijn „noodrijpe korrels” korrels met een soortelijk gewicht van 64 kg per hectoliter of meer die in die lidstaten in het kader van een offerte of een inschrijving voor interventie worden aangeboden en, na verwijdering van alle andere in deze bijlage bedoelde bestanddelen, door zeven met een spleetbreedte van 2,0 mm gaan. Bij maïs komen geen „noodrijpe korrels” voor. b) Korrels van andere graansoorten Voor durumtarwe, zachte tarwe en gerst is de definitie van „korrels van andere graansoorten” opgenomen in norm EN 15587. Voor maïs is de definitie van „korrels van andere graansoorten” opgenomen in norm EN 16378. c) Door ongedierte aangetaste korrels Voor durumtarwe, zachte tarwe en gerst is de definitie van „door ongedierte aangetaste korrels” opgenomen in norm EN 15587. Voor maïs is de definitie van „door ongedierte aangetaste korrels” opgenomen in norm EN 16378. d) Korrels waarvan de kiem een verkleuring vertoont Voor durumtarwe en zachte tarwe is de definitie opgenomen in norm EN 15587. Bij gerst en maïs komen geen „korrels waarvan de kiem een verkleuring vertoont” voor. e) Door droging verhitte korrels Voor durumtarwe, zachte tarwe en gerst is de definitie van „door droging verhitte korrels” opgenomen in norm EN 15587. Voor maïs is de definitie van „door droging verhitte korrels” opgenomen in norm EN 16378. f) Gevlekte korrels Voor durumtarwe is de definitie van „gevlekte korrels” opgenomen in norm EN 15587. Bij zachte tarwe, gerst en maïs komen geen „gevlekte korrels” voor. 1.3. Gekiemde korrels Voor durumtarwe, zachte tarwe en gerst is de definitie van „gekiemde korrels” opgenomen in norm EN 15587. Voor maïs is de definitie van „gekiemde korrels” opgenomen in norm EN 16378. 1.4. Uitschot a) Zaden van andere planten Voor durumtarwe, zachte tarwe en gerst is de definitie van „zaden van andere planten” opgenomen in norm EN 15587. Voor maïs is de definitie van „zaden van andere planten” opgenomen in norm EN 16378. „Schadelijke zaden” zijn zaden die voor mens en dier giftig zijn, zaden die het schonen en het malen van granen hinderen of bemoeilijken, en zaden die de kwaliteit van verwerkte producten op basis van granen wijzigen. b) Bedorven korrels Voor durumtarwe, zachte tarwe en gerst is de definitie van „bedorven korrels” opgenomen in norm EN 15587. Voor maïs is de definitie van „bedorven korrels” opgenomen in norm EN 16378. In norm EN 15587 is voor durumtarwe, zachte tarwe en gerst de definitie van „door fusariose aangetaste korrels” opgenomen in die van „bedorven korrels”. c) Onzuiverheden Voor durumtarwe, zachte tarwe en gerst is de definitie van „onzuiverheden” opgenomen in norm EN 15587. Voor maïs is de definitie van „onzuiverheden” opgenomen in norm EN 16378. d) Kaf (voor maïs: deeltjes van de kolven) e) Moederkoren f) Door brandschimmel aangetaste korrels Voor durumtarwe en zachte tarwe is de definitie van „door brandschimmel aangetaste korrels” opgenomen in norm EN 15587. Bij gerst en maïs komen geen „door brandschimmel aangetaste korrels” voor. g) Onzuiverheden van dierlijke oorsprong 1.5. Levend ongedierte 1.6. Korrels die hun glazige uiterlijk verloren hebben „Durumtarwekorrels die hun glazige uiterlijk verloren hebben” zijn korrels waarvan het meellichaam niet meer als volledig glazig kan worden beschouwd. Een definitie hiervan is opgenomen in norm EN 15585. 2.   VOOR DE DEFINITIE VAN GRAANBIJMENGSELS EN UITSCHOT IN AANMERKING TE NEMEN ELEMENTEN PER GRAANSOORT 2.1. Durumtarwe Onder „graanbijmengsels” wordt verstaan: noodrijpe korrels, korrels van andere graansoorten, door ongedierte aangetaste korrels, korrels waarvan de kiem een verkleuring vertoont, gevlekte korrels of door droging verhitte korrels. Onder „uitschot” wordt verstaan: zaden van andere planten, bedorven korrels (waaronder door fusariose aangetaste korrels), onzuiverheden, kaf, moederkoren, door brandschimmel aangetaste korrels en onzuiverheden van dierlijke oorsprong. 2.2. Zachte tarwe Onder „graanbijmengsels” wordt verstaan: noodrijpe korrels, korrels van andere graansoorten, door ongedierte aangetaste korrels, korrels waarvan de kiem een verkleuring vertoont (slechts voor het gehalte boven 8 %) en door droging verhitte korrels. Onder „uitschot” wordt verstaan: zaden van andere planten, bedorven korrels (waaronder door fusariose aangetaste korrels), onzuiverheden, kaf, moederkoren, door brandschimmel aangetaste korrels en onzuiverheden van dierlijke oorsprong. 2.3. Gerst Onder „graanbijmengsels” wordt verstaan: noodrijpe korrels, korrels van andere graansoorten, door ongedierte aangetaste korrels en door droging verhitte korrels. Onder „uitschot” wordt verstaan: zaden van andere planten, bedorven korrels (waaronder door fusariose aangetaste korrels), onzuiverheden, kaf en onzuiverheden van dierlijke oorsprong. 2.4. Maïs Onder „graanbijmengsels” wordt verstaan: korrels van andere graansoorten, door ongedierte aangetaste korrels en door droging verhitte korrels. Onder „uitschot” wordt verstaan: zaden van andere planten, bedorven korrels (waaronder door fusariose aangetaste korrels), onzuiverheden, deeltjes van kolven en onzuiverheden van dierlijke oorsprong. DEEL II Methoden voor de bepaling van de kwaliteit van de in het kader van een offerte of een inschrijving voor interventie aangeboden granen Voor de bepaling van de kwaliteit van de in het kader van een offerte of een inschrijving voor interventie aangeboden granen worden overeenkomstig artikel 4 de volgende methoden gebruikt: a) de referentiemethode voor de bepaling van de bestanddelen die geen onberispelijk basisgraan zijn, bestaande uit: i) norm EN 15587 voor zachte tarwe, durumtarwe en gerst, ii) norm EN 16378 voor maïs; b) de referentiemethode voor de bepaling van het vochtgehalte, bestaande uit: i) norm EN ISO 6540 voor maïs, ii) norm EN ISO 712 of een methode op basis van infraroodtechnologie conform norm EN 15948 voor andere graansoorten dan maïs. Bij geschillen zijn alleen de resultaten van de toepassing van norm EN ISO 6540 voor maïs of EN ISO 712 voor andere graansoorten dan maïs rechtsgeldig; c) de referentiemethode voor de bepaling van de klevendheid en de machinale verwerkbaarheid van deeg van zachte tarwe, bestaande uit de in deel III van deze bijlage aangegeven methode; d) de referentiemethode voor de bepaling van het eiwitgehalte van durumtarwe en gemalen zachte tarwe, bestaande uit: i) norm EN ISO 20483, of ii) norm CEN ISO/TS 16634-2. Bij geschillen zijn alleen de resultaten van de toepassing van norm EN ISO 20483 rechtsgeldig; e) de referentiemethode voor de bepaling van het Zeleny-getal van gemalen zachte tarwe, bestaande uit norm EN ISO 5529; f) de referentiemethode voor de bepaling van het valgetal van Hagberg (amylaseactiviteitstest), bestaande uit norm EN ISO 3093; g) de referentiemethode voor de bepaling van het gehalte aan durumtarwekorrels die hun glazige uiterlijk verloren hebben, bestaande uit norm EN 15585; h) de referentiemethode voor de bepaling van het soortelijk gewicht, bestaande uit norm EN ISO 7971/3; i) de bemonsteringswijzen en analysemethoden voor de bepaling van het gehalte aan mycotoxinen, genoemd in de bijlage bij Verordening (EG) nr. 1881/2006 van de Commissie ( 1 ) en vastgesteld in de bijlagen I en II bij Verordening (EG) nr. 401/2006 van de Commissie ( 2 ) . DEEL III Methode voor de bepaling van de klevendheid en de machinale verwerkbaarheid van deeg van zachte tarwe 1. Titel Methode voor de bakproef met tarwebloem. 2. Toepassingsgebied De methode geldt voor bloem die met een laboratoriummolen uit tarwe is gemalen voor de vervaardiging van met gist gerezen brood. 3. Principe In een voorgeschreven kneder wordt deeg aangemaakt uit bloem, water, gist, zout en sucrose. Na het verdelen en het opbollen krijgen de deegbollen 30 minuten rust; ze worden opgemaakt, op bakplaten geplaatst en na een laatste rijs van vaste duur gebakken. De deegverwerkingseigenschappen worden beoordeeld. De broden worden beoordeeld op volume en hoogte. 4. Ingrediënten 4.1. Gist Actieve gedroogde gist Saccharomyces cerevisiae , van het type DHW-Hamburg-Wansbeck of gelijkwaardig product. 4.2. Leidingwater 4.3. Suiker-zout-ascorbinezuuroplossing Los op in 800 ± 5 g water: 30 ± 0,5 g natriumchloride (handelskwaliteit), 30 ± 0,5 g sucrose (handelskwaliteit) en 0,040 ± 0,001 g ascorbinezuur. Dagelijks vers bereiden. 4.4. Suikeroplossing Los in 95 ± 1 g water op: 5 ± 0,1 g sucrose (handelskwaliteit). Dagelijks vers bereiden. 4.5. Enzymactieve moutbloem Handelskwaliteit. 5. Toestellen en hulpmiddelen 5.1. Omstandigheden in het bakkerijlokaal Met voorzieningen die het mogelijk maken de temperatuur tussen 22 en 25 °C te houden. 5.2. Koelkast Instelbaar op een temperatuur van 4 ± 2 °C. 5.3. Weegschaal Maximumbelasting 2 kg, precisie 2 g. 5.4. Weegschaal Maximumbelasting 0,5 kg, precisie 0,1 g. 5.5. Analytische weegschaal Precisie 0,1 × 10 –3 g. 5.6. Kneder Stephan UMTA 10, met kneedarmmodel „Detmold” (Stephan Soehne GmbH) of gelijkwaardig apparaat. 5.7. Rijskast Ingesteld op een temperatuur van 30 ± 1 °C. 5.8. Open kunststofdozen Polymethylmethacrylaat (Plexiglas, Perspex). Inwendige afmetingen: 25 × 25 cm, hoogte: 15 cm; wanddikte 0,5 ± 0,05 cm. 5.9. Vierkante kunststofplaten Polymethylmethacrylaat (Plexiglas, Perspex). Minstens 30 × 30 cm, dikte 0,5 ± 0,05 cm. 5.10. Opboller Brabender (Brabender OHG) opboller of gelijkwaardig apparaat. 6. Bemonstering Volgens norm EN ISO 24333. 7. Procedure 7.1. Bepaling van de wateropname De waterabsorptie wordt bepaald volgens ICC-norm nr. 115/1. 7.2. Bepaling van de hoeveelheid toe te voegen moutbloem Bepaal het valgetal van de bloem volgens ISO 3093. Wanneer dit valgetal hoger is dan 250, bepaal dan, met behulp van een reeks mengsels van de bloem met toenemende hoeveelheden moutbloem (punt 4.5), de hoeveelheid moutbloem die toegevoegd moet worden om het valgetal tussen 200 en 250 te brengen. Als het valgetal kleiner is dan 250, hoeft geen moutbloem te worden toegevoegd. 7.3. Reactivering van actieve gedroogde gist Breng de suikeroplossing (punt 4.4) op een temperatuur van 35 ± 1 °C. Giet één gewichtsdeel actieve gedroogde gist in vier gewichtsdelen van de op temperatuur gebrachte suikeroplossing. Niet roeren; zo nodig zwenken. Laat 10 ± 1 minuut staan, roer daarna tot een homogene suspensie is verkregen. Gebruik deze suspensie binnen 10 minuten. 7.4. Op temperatuur brengen van de bloem en de vloeistof voor de deegbereiding De bloem en het water moeten op een zodanige temperatuur gebracht worden dat het deeg na het kneden een temperatuur van 27 ± 1 °C heeft. 7.5. Deegsamenstelling Weeg met een nauwkeurigheid van 2 g, 10 y/3 g bloem waarvan het vochtgehalte niet is gewijzigd (overeenkomend met 1 kg bloem met een vochtgehalte van 14 %), waarin „y” de in de farinograafproef gebruikte hoeveelheid bloem is (zie ICC-norm nr. 115/1). Weeg met een nauwkeurigheid van 0,2 g de hoeveelheid moutbloem af die nodig is om het valgetal tussen 200 en 250 te brengen (punt 7.2). Weeg 430 ± 5 g suiker-zout-ascorbinezuuroplossing (punt 4.3) af en voeg water toe tot een totale massa van (x – 9) 10 y/3 g (punt 10.2), waarin „x” de in de farinograafproef gebruikte hoeveelheid water is (zie ICC-norm nr. 115/1). Deze gezamenlijke massa (gewoonlijk tussen 450 en 650 g) moet met een nauwkeurigheid van 1,5 g worden bereikt. Weeg 90 ± 1 g gistsuspensie (punt 7.3) af. Noteer de totale massa van het deeg (P), die de som is van de massa's van de bloem, de suiker-zout-ascorbinezuuroplossing plus water, de gistsuspensie en de moutbloem. 7.6. Kneden Breng alvorens te beginnen de kneder op een temperatuur van 27 ± 1 °C met gebruik van een hoeveelheid verwarmd water. Doe de vloeibare deeggrondstoffen in de kneder en strooi er de bloem plus de moutbloem in. Zet de kneder aan en laat deze gedurende 60 seconden op snelheid 1 (1 400 omwentelingen per minuut) lopen. Draai 20 seconden na het begin van het kneden, de wand van de kneder af door de aan het deksel van de kneedkuip bevestigde schraper twee maal rond te draaien. Meet de temperatuur van het deeg. Wanneer die niet tussen 26 en 28 °C ligt, doe het deeg dan weg en kneed een nieuw na de temperatuur van de grondstoffen bijgeregeld te hebben. Beoordeel de deegverwerkingseigenschappen met een van de volgende uitdrukkingen: — niet klevend en machinaal verwerkbaar, of — klevend en niet machinaal verwerkbaar. Deeg wordt als „niet klevend en machinaal verwerkbaar” beschouwd als het aan het einde van het kneden een samenhangende massa vormt die nauwelijks aan de wand van de kuip en de kneedarm van de kneder kleeft. Het deeg moet met de hand in één beweging uit de kneedkuip worden genomen zonder dat aanmerkelijke hoeveelheden achterblijven. 7.7. Verdelen en opbollen Weeg, met een nauwkeurigheid van 2 g, drie stukken deeg af volgens de formule: p = 0,25 P waarin: p = massa van het afgewogen deegstuk, P = totale massa van het deeg. Bol de deegstukken onmiddellijk gedurende 15 seconden op in de opboller (punt 5.10) en plaats ze daarna gedurende 30 ± 2 minuten op de kunststofplaten (punt 5.9), onder de omgekeerde kunststofdozen (punt 5.8), in de rijskast (punt 5.7). Gebruik geen stuifbloem. 7.8. Opmaken Breng de deegstukken op de kunststofplaten, onder de omgekeerde dozen, naar de opboller (punt 5.10) en bol ieder deegstuk opnieuw gedurende 15 seconden op. Neem de doos pas onmiddellijk vóór het opbollen boven het deegstuk weg. Beoordeel de deegverwerkingseigenschappen opnieuw met een van de volgende uitdrukkingen: a) niet klevend en machinaal verwerkbaar, of b) klevend en niet machinaal verwerkbaar. Deeg wordt als „niet klevend en machinaal verwerkbaar” beschouwd als het nauwelijks of helemaal niet hecht aan de wanden van de „kamer” van de opboller, zodat het vrij om zijn eigen as kan ronddraaien en een regelmatige bol kan vormen tijdens de werking van het apparaat. Aan het einde van de bewerking mag bij het oplichten van het deksel van de „kamer” het deeg niet kleven aan de wanden. 8. Analyseverslag In het verslag moet het volgende worden vermeld: a) de deegverwerkingseigenschappen aan het einde van het kneden en bij het opmaken, b) het valgetal van de bloem zonder toevoeging van moutbloem, c) alle waargenomen afwijkingen, d) de gebruikte methode, e) alle bijzonderheden die nodig zijn voor het identificeren van het monster. 9. Algemene opmerkingen 9.1. De formule voor het berekenen van de hoeveelheid vloeistof voor het deeg is gebaseerd op de volgende overwegingen: Toevoeging van x ml water aan het equivalent van 300 g bloem met 14 % vochtgehalte geeft de voorgeschreven consistentie. Omdat in de bakproef 1 kg bloem (vochtgehalte 14 %) wordt gebruikt, terwijl x gebaseerd is op 300 g bloem, is voor de bakproef x gedeeld door drie en vermenigvuldigd met 10 g water nodig, dus 10 x/3 g. De 430 g suiker-zout-ascorbinezuuroplossing bevat 15 g zout en 15 g suiker. Deze 430 g oplossing wordt opgenomen in de vloeistof voor het deeg. Om 10 x/3 g water aan het deeg toe te voegen, moet dus (10 x/3 + 30) g vloeistof bestaande uit de 430 g suiker-zout-ascorbinezuuroplossing en een hoeveelheid hieraan toegevoegd water, worden bijgevoegd. Hoewel een deel van het water dat met de gistsuspensie wordt toegevoegd, geabsorbeerd is door de gist, bevat deze suspensie ook „vrij” water. Er is willekeurig aangenomen dat 90 g gistsuspensie 60 g „vrij” water bevat. De hoeveelheid vloeistof voor het deeg moet dus gecorrigeerd worden voor deze 60 g „vrij” water in de gistsuspensie, dus moet uiteindelijk 10 x/3 plus 30 min 60 g toegevoegd worden. Dit kan als volgt herleid worden: (10 x/3 + 30) – 60 = 10 x/3 – 30 = (x/3 – 3) 10 = (x – 9) 10/3, zijnde de formule in punt 7.5. Als bijvoorbeeld met de farinograafproef een watertoevoeging x van 165 ml is gevonden, moet deze waarde in de formule worden gesubstitueerd, en moet dus aan de 430 g suiker-zout-ascorbinezuuroplossing water worden toegevoegd tot een totale massa van: (165 – 9) 10/3 = 156 × 10/3 = 520 g. 9.2. De methode is niet rechtstreeks toepasbaar op tarwe. Om de bakkwaliteit van tarwe te bepalen, moet de volgende werkwijze worden gevolgd: Reinig de tarwe en bepaal het vochtgehalte van de gereinigde tarwe. Conditioneer de tarwe niet, indien het vochtgehalte tussen 15 en 16 % ligt. Indien het vochtgehalte buiten deze grenzen ligt, moet het vochtgehalte ten minste drie uur vóór het malen op 15,5 ± 0,5 % worden gebracht. Maal de tarwe tot bloem met behulp van een Buehler laboratoriummolen MLU 202 of met een Brabender Quadrumat Senior molen of met een gelijkwaardige molen. Kies een zodanige maalmethode dat een bloem verkregen wordt van ten minste 72 % uitmaling, met een asgehalte tussen 0,50 en 0,60 % op basis van de droge stof. Bepaal het asgehalte van de bloem volgens bijlage II bij Verordening (EU) nr. 234/2010 van de Commissie ( 3 ) en het vochtgehalte van de bloem volgens de onderhavige verordening. Bereken het uitmalingspercentage door middel van de vergelijking: E = (((100 – f) F)/(100 – w) W) × 100 % waarbij: E = uitmalingspercentage, f = vochtgehalte van de bloem, w = vochtgehalte van de tarwe, F = massa van de verkregen bloem met vochtgehalte f, W = massa van de gemalen tarwe met vochtgehalte w. Opmerking: Bijzonderheden betreffende de te gebruiken grondstoffen en apparaten staan vermeld in document T/77 300 van 31 maart 1977 uitgegeven door het Instituut voor Graan, Meel en Brood, TNO, Postbus 15, Wageningen, Nederland. DEEL IV Methoden voor de bemonstering en de analyse van granen 1. Voor elke partij granen worden de kwaliteitskenmerken geconstateerd aan de hand van een representatief monster van de aangeboden partij dat is samengesteld uit monsters die met een frequentie van één monster per levering, en ten minste één monster per 60 t, zijn genomen. 2. Voor de bepaling van de kwaliteit van de in het kader van een offerte of een inschrijving voor interventie aangeboden granen worden de referentiemethoden gebruikt die zijn vastgesteld in de delen I, II en III van deze bijlage. 3. Bij geschillen laat het betaalorgaan opnieuw de nodige analyses op de betrokken producten uitvoeren en worden de kosten daarvoor door de verliezende partij gedragen. DEEL V Prijsverhogingen en -verlagingen Tabel I Prijsverhogingen voor het vochtgehalte van andere granen dan maïs Vochtgehalte (%) Verhoging (EUR/ton) Minder dan 12,5 tot 12 0,5 Minder dan 12 tot 11,5 1 Minder dan 11,5 1,5 Prijsverhogingen voor het vochtgehalte van maïs Vochtgehalte (%) Verhoging (EUR/ton) Minder dan 12 tot 11,5 0,5 Minder dan 11,5 1 Tabel II Prijsverlagingen voor het vochtgehalte van andere granen dan maïs Vochtgehalte (%) Verlaging (EUR/ton) Meer dan 13,0 tot 13,5 0,5 Meer dan 13,5 tot 14,0 1,0 Meer dan 14,0 tot 14,5 1,5 Prijsverlagingen voor het vochtgehalte van maïs Vochtgehalte (%) Verlaging (EUR/ton) Meer dan 12,5 tot 13,0 0,5 Meer dan 13,0 tot 13,5 1,0 Tabel III Prijsverhogingen voor het eiwitgehalte van zachte tarwe Eiwitgehalte ( 4 ) (N × 5,7) Prijsverhoging (EUR/ton) Meer dan 12,0 2,5 Tabel IV Prijsverlagingen voor het eiwitgehalte van zachte tarwe Eiwitgehalte ( 5 ) (N × 5,7) Prijsverlaging (EUR/ton) Minder dan 11,5 tot 11,0 2,5 DEEL VI Berekening van de prijsverhogingen en -verlagingen De in artikel 26, lid 1, bedoelde prijsaanpassingen voor offertes of inschrijvingen in het kader van interventie worden uitgedrukt in EUR per ton en worden vastgesteld door de in dat artikel bedoelde prijs te vermenigvuldigen met de som van de hieronder bedoelde verhogings- en verlagingspercentages: a) wanneer het vochtgehalte van het in het kader van een offerte of een inschrijving voor interventie aangeboden graan lager is dan 12,0 % voor maïs en dan 12,5 % voor de overige graansoorten, worden de in tabel I van deel V van deze bijlage vastgestelde prijsverhogingen toegepast. Wanneer het vochtgehalte van het in het kader van een offerte of een inschrijving voor interventie aangeboden graan hoger is dan 12,5 % voor maïs en dan 13,0 % voor de overige graansoorten, worden de in tabel II van deel V van deze bijlage vastgestelde prijsverlagingen toegepast; b) wanneer het eiwitgehalte van zachte tarwe hoger is dan 12,0 %, worden de in tabel III van deel V van deze bijlage aangegeven verhogingen toegepast. wanneer het eiwitgehalte van zachte tarwe lager is dan 11,5 %, worden de in tabel IV van deel V van deze bijlage aangegeven verlagingen toegepast. ( 1 ) Verordening (EG) nr. 1881/2006 van de Commissie van 19 december 2006 tot vaststelling van maximumgehalten aan bepaalde verontreinigingen in levensmiddelen ( PB L 364 van 20.12.2006, blz. 5 ). ( 2 ) Verordening (EG) nr. 401/2006 van de Commissie van 23 februari 2006 tot vaststelling van bemonsteringswijzen en analysemethoden voor de officiële controle op het mycotoxinegehalte in levensmiddelen ( PB L 70 van 9.3.2006, blz. 12 ). ( 3 ) Verordening (EU) nr. 234/2010 van de Commissie van 19 maart 2010 tot vaststelling van enkele toepassingsbepalingen van Verordening (EG) nr. 1234/2007 van de Raad wat de toekenning, in de graansector, van uitvoerrestituties en van bij verstoring van de graanmarkt te treffen maatregelen betreft ( PB L 72 van 20.3.2010, blz. 3 ). ( 4 ) Percentage berekend op de droge stof. ( 5 ) Percentage berekend op de droge stof. BIJLAGE II RIJST DEEL I Methoden voor de bemonstering en de analyse van padie 1. Om na te gaan of aan de in deel I van bijlage II bij Gedelegeerde Verordening (EU) 2016/1238 vastgestelde kwaliteitseisen is voldaan, neemt het betaalorgaan monsters in aanwezigheid van de marktdeelnemer of diens naar behoren gemachtigde vertegenwoordiger. Er worden drie representatieve monsters genomen met een minimumgewicht van 1 kg elk. Deze zijn respectievelijk bestemd voor: a) de marktdeelnemer; b) de opslagplaats waar de overname plaatsvindt; c) het betaalorgaan. Om representatieve steekproeven te verkrijgen, wordt het aantal uit te voeren individuele bemonsteringen bepaald door de hoeveelheid van de partij te delen door 10 ton. Alle monsters hebben hetzelfde gewicht. Een representatief monster bestaat uit één derde van het totale aantal individuele monsters. De verificatie om na te gaan of aan de kwaliteitseisen is voldaan, wordt uitgevoerd op het representatieve monster dat bestemd is voor de opslagplaats waar de overname plaatsvindt. 2. Van elke deellevering (per vrachtwagen, aak, wagon) worden representatieve monsters genomen overeenkomstig punt 1. Bij deelleveringen hoeft men, vóór de inslag in de interventieopslagplaats, slechts het vochtgehalte, het gehalte aan onzuiverheden en de afwezigheid van levende insecten te controleren. Wanneer een deellevering echter later op grond van het eindresultaat van de controle niet in overeenstemming met de minimumkwaliteitseisen blijkt te zijn, wordt de overname van de betrokken hoeveelheid geweigerd. Betaalorganen die de mogelijkheid hebben om vóór de inslag na te gaan of elke deellevering aan alle minimumkwaliteitseisen voldoet, moeten de overname van deelleveringen die niet aan deze eisen beantwoorden, weigeren. 3. De controle van de radioactiviteit vindt uitsluitend plaats als de situatie dit vereist en gedurende een beperkte periode. 4. Bij geschillen laat het betaalorgaan opnieuw de nodige analyses op de padie uitvoeren en worden de kosten daarvoor door de verliezende partij gedragen. Een door het betaalorgaan erkend laboratorium verricht een nieuwe analyse op basis van een nieuw representatief monster dat bestaat uit gelijke delen van de door de marktdeelnemer en door het betaalorgaan bewaarde monsters. In het geval van deelleveringen wordt het resultaat verkregen door het gewogen gemiddelde van de analyseresultaten voor deze nieuwe representatieve monsters voor alle deelleveringen te berekenen. DEEL II Prijsverhogingen en -verlagingen 1. De in artikel 26, lid 1, bedoelde prijsaanpassingen voor inschrijvingen in het kader van interventie worden uitgedrukt in EUR per ton en worden vastgesteld door de in dat artikel bedoelde prijs te vermenigvuldigen met de som van de in de tabellen I, II en III van dit deel bedoelde verhogingspercentages. 2. De prijsverhogingen en -verlagingen worden berekend op basis van het gewogen gemiddelde van de analyseresultaten voor de in deel I van deze bijlage omschreven representatieve monsters. Tabel I Prijsverhogingen voor het vochtgehalte Vochtgehalte (%) Verhoging (EUR/ton) Minder dan 12,5 tot 12 0,75 Minder dan 12 tot 11,5 1,5 Tabel II Prijsverlagingen voor het vochtgehalte Vochtgehalte (%) Verlaging (EUR/ton) Meer dan 13,5 tot 14,0 0,75 Meer dan 14,0 tot 14,5 1,5 Tabel III Prijsverhogingen in verband met het rendement bij de bewerking Rendement bij de bewerking van padie tot volwitte rijst, in hele korrels Prijsverhogingen bij punt rendement ( 1 ) Hoger dan het basisrendement Prijsverhoging van 0,75 % Totaalrendement bij de bewerking van padie tot volwitte rijst Prijsverhogingen bij punt rendement Hoger dan het basisrendement Prijsverhoging van 0,60 % ( 1 ) Toe te passen wanneer het rendement bij de bewerking afwijkt van het basisrendement bij de bewerking dat voor het betrokken ras wordt vermeld in deel II van bijlage II bij Gedelegeerde Verordening (EU) 2016/1238. BIJLAGE III RUNDVLEES DEEL I Overnamevoorwaarden en -controles 1. De geleverde producten worden slechts overgenomen nadat het betaalorgaan heeft geverifieerd dat deze producten voldoen aan de vereisten in deel I van bijlage III bij Gedelegeerde Verordening (EU) 2016/1238. Met name worden de aanbiedingsvorm, de indeling, het gewicht en de etiketten van alle hele en halve geslachte dieren en voor- en achtervoeten systematisch gecontroleerd. 2. Producten die niet voldoen aan de vereisten in deel I van bijlage III bij Gedelegeerde Verordening (EU) 2016/1238, worden geweigerd. Geweigerde producten mogen niet meer voor aanvaarding worden aangeboden. 3. Het resultaat van de in punt 1 beschreven controles wordt systematisch door het betaalorgaan geregistreerd. DEEL II Omrekeningscoëfficiënten Bevleesdheids- en vetheidsklasse Coëfficiënt U2 1,058 U3 1,044 U4 1,015 R2 1,015 R3 1,000 R4 0,971 O2 0,956 O3 0,942 O4 0,914 DEEL III Uitbening I. Algemene bepalingen voor uitbening 1. Vlees mag slechts worden uitgebeend in uitsnijderijen die overeenkomstig Verordening (EG) nr. 853/2004 van het Europees Parlement en de Raad ( 1 ) zijn erkend en in bedrijf zijn. 2. Voor de toepassing van deze verordening wordt onder „uitbeningsverrichtingen” verstaan materiële verrichtingen voor rundvlees als bedoeld in bijlage II bij gedelegeerde Verordening (EU) nr. 906/2014. 3. De uitgebeende deelstukken moeten voldoen aan de vereisten van deel IV van deze bijlage II. Contracten en algemene voorwaarden 1. Het vlees wordt uitgebeend op grond van contracten die door de betaalorganen worden opgesteld overeenkomstig hun algemene voorwaarden en de vereisten van deze verordening. 2. De algemene voorwaarden van de betaalorganen omvatten de aan de uitsnijderijen gestelde eisen, omschrijven de vereiste installaties en uitrusting en nadere voorschriften voor de uitbeningsverrichtingen. Zij omvatten meer in het bijzonder nadere voorschriften inzake de wijze van uitsnijding, opmaak, verpakking, invriezing en bewaring van de deelstukken met het oog op de overname ervan door het betaalorgaan. III. Controle en monitoring van de uitbeningsverrichtingen De betaalorganen nemen de nodige maatregelen om ervoor te zorgen dat de uitbeningsverrichtingen worden uitgevoerd overeenkomstig de vereisten van deze verordening en met de contracten en algemene voorwaarden als omschreven in deel II van dit deel. Met name voorzien de betaalorganen in een systeem dat borg staat voor een doorlopende monitoring en verificatie van alle uitbeningsverrichtingen. De monitoring- en verificatieresultaten worden geregistreerd. IV. Opslag van deelstukken De deelstukken worden opgeslagen in koelhuizen op het grondgebied van de lidstaat waaronder het betaalorgaan ressorteert. V. Kosten van de uitbeningsverrichtingen De in deel II van dit deel bedoelde contracten en de bijbehorende betalingen hebben betrekking op de kosten van de uitbeningsverrichtingen als bedoeld in punt 2 van deel I van dit deel. VI. Termijnen voor de uitbeningsverrichtingen De verrichtingen voor het uitbenen, opmaken, wegen, verpakken en snelvriezen moeten binnen tien kalenderdagen na het slachten beëindigd zijn. Het betaalorgaan kan evenwel kortere termijnen vaststellen. VII. Controles en weigering van producten 1. Wanneer naar aanleiding van de in deel III van dit deel bedoelde controles blijkt dat de producten niet in overeenstemming zijn met de vereisten van deze verordening en met de in deel II van dit deel bedoelde contracten en algemene voorwaarden, worden deze producten geweigerd. 2. Onverminderd de toepassing van sancties vorderen de betaalorganen betalingen terug van de verantwoordelijke partijen, ter waarde van een bedrag dat gelijk is aan de in deel V van deze bijlage opgenomen prijs voor de geweigerde deelstukken. DEEL IV Uitbeningsvoorschriften voor interventievlees 1.   DEELSTUKKEN VAN DE ACHTERVOET 1.1.   Beschrijving van de deelstukken 1.1.1.   Interventieachterschenkel (code INT 11) Uitsnijding en uitbening: het achterste kniegewricht doorsnijden en lossnijden van bovenbil en platte bil door de natuurlijke naad te volgen; daarbij het peeseind aan de schenkel laten vastzitten. De beenderen (scheenbeen en spronggewricht) verwijderen. Opmaak: zeenpunten terugsnijden tot het vlees. Verpakking en plaatsing in kartons: de deelstukken moeten afzonderlijk worden verpakt. 1.1.2.   Interventiespierstuk (code INT 12) Uitsnijding en uitbening: van de bovenbil scheiden door naar beneden te snijden langs het dijbeen en van de platte bil losmaken door de natuurlijke naad verder naar beneden te volgen. De ezel moet aan het deelstuk blijven zitten. Opmaak: het kuitbeen (humerus) verwijderen. knieschijf, vlies en pees verwijderen. Het dekvet mag nergens dikker zijn dan 1 cm. 1.1.3.   Interventiebovenbil (code INT 13) Uitsnijding en uitbening: lossnijden van de platte bil en de schenkel langs de natuurlijke naad en losmaken van het dijbeen; het staartbeen verwijderen. Opmaak: zakeind met zenen en scrotum verwijderen. Kraakbeen en aan het bekkenbeen vastzittend vlees verwijderen. Het dekvet mag nergens dikker zijn dan 1 cm. 1.1.4.   Interventie-platte-bil (code INT 14) Uitsnijding en uitbening: van bovenbil en schenkel lossnijden langs de natuurlijke naad; dijbeen verwijderen. Opmaak: dik kraakbeen aan het beengewricht verwijderen. Lymfeknoop met daaraan vastzittend vet in de knieholte verwijderen. Het dekvet mag nergens dikker zijn dan 1 cm. 1.1.5.   Interventiehaas (code INT 15) Uitsnijding: de haas over de hele lengte lossnijden door de kop (dikke uiteinde) te scheiden van het heupbeen en door een lijn langs de haas naast de wervels te volgen, waarbij de haas van de lende wordt losgemaakt. Opmaak: klieren en vet verwijderen. Ketting intact aan de haas vast laten. 1.1.6.   Interventie-dikke-lende (code INT 16) Uitsnijding en uitbening: de dikke lende wordt van de platte bil en het spierstuk losgesneden door een rechte snede van ongeveer 5 cm achter de vijfde heiligbeenwervel doorgaande tot op ongeveer 5 cm van het voorste uiteinde van het staartbeen, er daarbij op lettend dat niet door het spierstuk heen wordt gesneden. Van de lende lossnijden tussen de laatste lendewervel en de eerste heiligbeenwervel, waarbij het vooreinde van het bekkenbeen vrijgemaakt wordt. Been en kraakbeen verwijderen. Opmaak: de vetophoging aan de binnenzijde onder de muis verwijderen. Het dekvet mag nergens dikker zijn dan 1 cm. 1.1.7.   Interventie-dunne-lende (code INT 17) Uitsnijding en uitbening: Dit deelstuk wordt recht van de dikke lende afgesneden tussen de laatste lendewervel en de eerste heiligbeenwervel. Van de doorgaande rib wordt het recht afgesneden tussen de elfde en de tiende rib. De wervels schoon verwijderen. Rib en doornuitsteeksels worden in één enkele snijbeweging verwijderd. Opmaak: achtergebleven stukken kraakbeen verwijderen. Ook de pees moet worden verwijderd. Het dekvet mag nergens dikker zijn dan 1 cm. 1.1.8.   Interventievang (code INT 18) Uitsnijding en uitbening: de hele vang moet van het op acht ribben afgesneden halve dier worden losgemaakt vanaf het punt waar de vang teruggeklapt is, waarbij de natuurlijke naad rond het zijvlak van de bil naar beneden gevolgd wordt tot het punt dat horizontaal ten opzichte van het midden van de laatste lendenwervel ligt. Vandaar wordt in rechte lijn parallel met de haas naar beneden gesneden en dan verder door de dertiende tot en met de zesde rib in een lijn die parallel loopt met de kromming van de ruggengraat en zodanig dat de volledige snede aan de onderkant niet verder dan 5 cm van het zij-uiteinde van de muis ligt. Alle beenderen en al het kraakbeen in één snijbeweging verwijderen. De vang moet heel blijven. Opmaak: het ruwe weefsel op de vanglap verwijderen, waarbij de vanglap intact wordt gelaten. Zoveel vet wegnemen dat niet meer dan 30 % vet (dekvet en tussenliggend vet) nog zichtbaar is. 1.1.9.   Interventie-doorgaande-rib (code INT 19) Uitsnijding en uitbening: dit deelstuk moet tussen de elfde en de tiende rib recht van de dunne lende worden afgesneden en moet de zesde tot en met de tiende rib omvatten. Het vlees tussen de ribben en het borstvlies moet in één snede met de ribben worden verwijderd. Ruggengraat en kraakbeen met het uiteinde van het schouderblad verwijderen. Opmaak: nekpees verwijderen. Het dekvet mag nergens dikker zijn dan 1 cm. De ezel moet aan het deelstuk blijven zitten. 2.   DEELSTUKKEN VAN DE VOORVOET 2.1.   Beschrijving van de deelstukken 2.1.1.   Interventievoorschenkel (code INT 21) Uitsnijding en uitbening: lossnijden rond het gewricht tussen schenkelpijp (radius) en kuitbeen (humerus). Schenkelpijp (radius) uitnemen. Opmaak: zeenpunten terugsnijden tot het vlees. Geen voor- en achterschenkels in dezelfde verpakking. 2.1.2.   Interventieschouder (code INT 22) Uitsnijding en uitbening: de schouder van de voorvoet scheiden door langs de natuurlijke naad rond de bovenkant van de schouder en het kraakbeen bovenaan het schouderblad te snijden en, verder doorsnijdend langs de naad, de schouder uit de holte los te maken waarin deze zich van nature bevindt. Schouderblad verwijderen. De schouderlap onder het schouderblad moet worden teruggeklapt (maar mag niet volledig worden losgemaakt), zodat het been netjes kan worden verwijderd. Het schouderblad wordt dan vrijgemaakt. Opmaak: verwijder kraakbeen, vliezen en pezen. Zoveel vet wegnemen dat niet meer dan 10 % vet (dekvet en tussenliggend vet) nog zichtbaar is. 2.1.3.   Interventieborst (code INT 23) Uitsnijding en uitbening: van de voorvoet scheiden door in een loodrechte lijn op het midden van de eerste rib te snijden. Het vlees tussen de ribben en het borstvlies in één snijbeweging met ribben, borstbeen en kraakbeen verwijderen. Het deksel moet aan de borst blijven vastzitten. Het vet onder het deksel moet worden verwijderd, alsmede de vetlaag onder het borstbeen. Opmaak: Zoveel vet wegnemen dat niet meer dan 30 % vet (dekvet en tussenliggend vet) nog zichtbaar is. 2.1.4.   Interventievoorvoet (code INT 24) Uitsnijding en uitbening: na verwijdering van borst, schouder en voorschenkel blijft de voorvoet over. De ribben in één snijbeweging wegsnijden. Halsbeenderen netjes verwijderen. De ketting moet aan de voorvoet blijven vastzitten. Opmaak: pezen, gewrichtskapsels en kraakbeen moeten worden verwijderd. Zoveel vet wegnemen dat niet meer dan 10 % vet (dekvet en tussenliggend vet) nog zichtbaar is. DEEL V Individuele prijzen van geweigerde interventiedeelstukken (EUR/ton) Interventiehaas 22 000 Interventie-dunne-lende 14 000 Interventiebovenbil, interventie-dikke-lende 10 000 Interventie-platte-bil, interventiespierstuk, interventie-doorgaande-rib 8 000 Interventieschouder, interventievoorvoet 6 000 Interventieborst, interventieachterschenkel, interventievoorschenkel 5 000 Interventievang 4 000 ( 1 ) Verordening (EG) nr. 853/2004 van het Europees Parlement en de Raad van 29 april 2004 houdende vaststelling van specifieke hygiënevoorschriften voor levensmiddelen van dierlijke oorsprong ( PB L 139 van 30.4.2004, blz. 55 ). BIJLAGE IV BOTER DEEL I Bemonstering voor chemische en microbiologische analyse en sensorisch onderzoek 1. Chemische en microbiologische analyse Hoeveelheid boter (kg) Minimumaantal te nemen monsters (> 100 g) ≤ 1 000 2 > 1 000  ≤ 5 000 3 > 5 000  ≤ 10 000 4 > 10 000  ≤ 15 000 5 > 15 000  ≤ 20 000 6 > 20 000  ≤ 25 000 7 > 25 000 7 + 1 per 25 000  kg of per gedeelte daarvan De bemonstering voor microbiologische analyse moet onder aseptische omstandigheden worden uitgevoerd. Maximaal vĳf monsters van 100 g mogen worden gecombineerd tot één monster, dat wordt geanalyseerd na grondig te zĳn gemengd. De monsters moeten aselect uit verschillende delen van elke partĳ worden genomen vóór of op het tĳdstip van de inslag in het door het betaalorgaan aangewezen koelhuis. Voorbereiding van een samengesteld botermonster (chemische analyse): a) neem met behulp van een schone, droge boterboor of een soortgelijk geschikt instrument een hoeveelheid boter van ten minste 30 g en breng deze in een monsterpot. Het samengestelde monster moet dan worden verzegeld en naar het laboratorium worden gebracht voor analyse; b) in het laboratorium wordt het samengestelde monster in het oorspronkelijke ongeopende monsterpotje tot 30 °C verwarmd en regelmatig geschud totdat een homogene vloeibare emulsie zonder brokken wordt verkregen. Het monsterpotje moet ten minste voor de helft en ten hoogste voor twee derde gevuld zĳn. Voor elke producent die boter voor interventie aanbiedt, moeten per jaar twee monsters worden geanalyseerd op aanwezigheid van andere vetten dan melkvetten. 2. Sensorisch onderzoek Hoeveelheid boter (kg) Minimumaantal te nemen monsters 1 000  ≤ 5 000 2 > 5 000  ≤ 25 000 3 > 25 000 3 + 1 per 25 000  kg of per gedeelte daarvan Na een proefopslagperiode van 30 dagen moeten tussen de 30e en de 45e dag na de levering van de boter aselect monsters uit verschillende delen van elke partij worden genomen; deze monsters moeten vervolgens worden geclassificeerd. Elk monster moet afzonderlĳk worden beoordeeld overeenkomstig bĳlage IV bĳ Verordening (EG) nr. 273/2008. Een tweede bemonstering of onderzoek is niet toegestaan. 3. Richtsnoeren voor gevallen waarin een monster gebreken vertoont a) chemische en microbiologische analyse: i) wanneer afzonderlĳke monsters worden geanalyseerd, wordt één monster met één enkel gebrek per 5 tot 10 monsters geaccepteerd, of twee monsters met één enkel gebrek per 11 tot 15 monsters. Indien een monster een gebrek vertoont, moeten twee nieuwe monsters worden genomen aan elke zĳde van dat monster en worden onderzocht op de parameter waarvoor het eerste monster niet voldeed. Indien beide monsters niet aan de specificatie voldoen, moet de hoeveelheid boter tussen de twee oorspronkelĳke monsters aan weerszĳden van het eerste monster dat niet voldeed, uit de aangeboden hoeveelheid worden verwĳderd en geweigerd. Hoeveelheid die moet worden geweigerd wanneer het nieuwe monster een gebrek vertoont: nieuw monster nieuw monster oorspronkelijk monster oorspronkelijk monster monster dat een gebrek vertoont ii) wanneer samengestelde monsters worden geanalyseerd en gebreken vertonen voor een parameter, wordt dat deel van de aangeboden hoeveelheid waarop dit samengestelde monster betrekking heeft, afgewezen. De hoeveelheid waarop een samengesteld monster betrekking heeft, kan worden bepaald door de hoeveelheid eerst in kleinere delen te verdelen en dan pas elk deel afzonderlĳk aselect te bemonsteren; b) sensorisch onderzoek: wanneer het sensorisch onderzoek van een monster slechte resultaten te zien geeft, wordt de hoeveelheid boter van de partij tussen de twee monsters aan weerszĳden van het ondeugdelĳke monster afgewezen; c) indien een monster een sensorisch defect en een chemisch of een microbiologisch defect vertoont, wordt de volledige hoeveelheid afgewezen. DEEL II Levering en verpakking van boter 1. De boter wordt geleverd in kluiten, verpakt in nieuw en stevig materiaal dat geschikt is om de boter gedurende het vervoer, de inslag, de opslag en de uitslag te beschermen. 2. Op de verpakking dienen ten minste de volgende gegevens te zĳn vermeld, eventueel in code: a) het erkenningsnummer ter identificatie van de fabriek en de lidstaat van productie; b) de productiedatum; c) het nummer van de partij en het nummer van de verpakkingseenheid; het nummer van de verpakkingseenheid mag door een op het pallet aangebracht palletnummer worden vervangen; d) de vermelding „van zoete room” wanneer de boter een ph van 6,2 of meer heeft. 3. De opslaghouder houdt een register bij waarin op de dag van inslag de in punt 2 bedoelde gegevens worden opgenomen. BIJLAGE V MAGEREMELKPOEDER DEEL I Bemonstering en analyse van het voor interventie aangeboden mageremelkpoeder 1. De monsters per partij worden genomen volgens de procedure van de internationale norm ISO 707. De betaalorganen kunnen evenwel voor de bemonstering een andere methode toepassen, voor zover die methode overeenstemt met de beginselen van die norm. 2. Te selecteren aantal zakken waaruit monsters voor analyse worden genomen: a) partijen tot 800 zakken van 25 kg: minstens acht; b) partijen van meer dan 800 zakken van 25 kg: minstens acht plus één voor elke extra hoeveelheid van 800 zakken of gedeelte daarvan. 3. Gewicht van het monster: ten minste 200 g per zak. 4. Groepering van de monsters: hoogstens negen monsters worden samengevoegd tot één verzamelmonster. 5. Analyse van de monsters: elk verzamelmonster wordt geanalyseerd om na te gaan of het aan alle in deel II van bijlage V bij Gedelegeerde Verordening (EU) 2016/1238 vermelde kwaliteitskenmerken beantwoordt. 6. Bij monsters die gebreken vertonen: a) wanneer een samengesteld monster een gebrek vertoont voor een parameter, wordt de hoeveelheid waarop dat monster betrekking heeft, afgewezen. b) wanneer een samengesteld monster een gebrek vertoont voor meerdere parameters, wordt de hoeveelheid waarop dat monster betrekking heeft, afgewezen en wordt de resterende van dezelfde fabriek afkomstige hoeveelheid een tweede maal voor analyse bemonsterd; de analyse van deze monsters is doorslaggevend. In dat geval: — wordt het in punt 2 vastgestelde aantal monsters verdubbeld, — wordt, indien een samengesteld monster voor een of meer parameters gebreken vertoont, de hoeveelheid waarop dat monster betrekking heeft, afgewezen. DEEL II Levering en verpakking van mageremelkpoeder 1. Het mageremelkpoeder is verpakt in nieuwe, schone, droge en onbeschadigde zakken die aan de volgende vereisten voldoen: a) de zakken zijn, in een samenstelling met minimaal drie lagen, bestand tegen een gemiddelde spanning die overeenkomt met de absorptie van 420 J/m 2 ; b) de tweede laag is bedekt met een laag polyethyleen van ten minste 15 g/m 2 ; c) de binnenzak is van polyethyleen van ten minste 0,08 mm dikte, onderaan dichtgelast; d) de zakken voldoen aan EN 770; e) bij het vullen moet het poeder in de zak goed worden aangedrukt. Het binnendringen van los poeder tussen de verschillende lagen moet absoluut worden vermeden. 2. Op de verpakking dienen ten minste de volgende gegevens te zĳn vermeld, eventueel in code: a) het erkenningsnummer ter identificatie van de fabriek en de lidstaat van productie; b) de datum of, eventueel, de week van productie; c) het nummer van de partĳ; d) de vermelding „volgens het sprayprocedé geproduceerd mageremelkpoeder”. 3. De opslaghouder houdt een register bij waarin op de dag van inslag de in punt 2 bedoelde gegevens worden opgenomen.",
  "source": "EUR LEX"
}