{
  "url": "http://europa.eu.int/eur-lex/lex/LexUriServ/LexUriServ.do?uri=CELEX:31999D0404:NL:HTML\">",
  "content": "EUR-Lex - 31999D0404 - NL Avis juridique important | 31999D0404 1999/404/GBVB: Besluit van de Raad van 10 mei 1999 betreffende de regelingen voor intensievere samenwerking van de Europese Unie en de West- Europese Unie Publicatieblad Nr. L 153 van 19/06/1999 blz. 0001 - 0027 BESLUIT VAN DE RAAD van 10 mei 1999 betreffende de regelingen voor intensievere samenwerking van de Europese Unie en de West-Europese Unie (1999/404/GBVB) DE RAAD VAN DE EUROPESE UNIE, Gelet op het Verdrag tot oprichting van de Europese Gemeenschap, inzonderheid op artikel 17, Gelet op het protocol inzake artikel 17 van het Verdrag betreffende de Europese Unie, (1) Overwegende dat in het protocol inzake artikel 17 van het Verdrag betreffende de Europese Unie wordt bepaald dat de Europese Unie, binnen een jaar na de inwerkingtreding van het Verdrag van Amsterdam, samen met de West-Europese Unie regelingen voor intensievere onderlinge samenwerking ontwikkelt; (2) Overwegende dat met de West-Europese Unie voorbereidende werkzaamheden hebben plaatsgevonden om dergelijke regelingen te ontwikkelen; (3) Overwegende dat de uit de voorbereidende werkzaamheden met de West-Europese Unie resulterende tekst geschikt is voor regelingen inzake intensievere samenwerking met de West-Europese Unie en dat deze derhalve dient te worden goedgekeurd, BESLUIT: Artikel 1 De tekst van de regelingen voor intensievere samenwerking van de Europese Unie en de West-Europese Unie, krachtens het protocol inzake artikel 17 van het Verdrag betreffende de Europese Unie wordt hierbij goedgekeurd. De tekst van de regelingen is aan dit besluit gehecht. Artikel 2 Dit besluit treedt in werking op de dag waarop het wordt aangenomen. Artikel 3 Dit besluit wordt bekendgemaakt in het Publicatieblad. Gedaan te Brussel, 10 mei 1999. Voor de Raad De voorzitter H. EICHEL REGELINGEN VOOR INTENSIEVERE SAMENWERKING VAN DE EUROPESE UNIE EN DE WEST-EUROPESE UNIE KRACHTENS HET PROTOCOL INZAKE ARTIKEL 17 VAN HET VERDRAG BETREFFENDE DE EUROPESE UNIE I. INLEIDING 1. In artikel 17 van het Verdrag betreffende de Europese Unie wordt onder andere voorzien in hechtere institutionele betrekkingen met de West-Europese Unie (WEU) met het oog op de mogelijkheid de WEU in de Europese Unie (EU) te integreren, indien de Europese Raad daartoe besluit. In artikel 17 wordt voorts bepaald dat de Europese Raad in dat geval de lidstaten aanbeveelt een daartoe strekkend besluit aan te nemen overeenkomstig hun onderscheiden grondwettelijke bepalingen. Krachtens artikel 17 heeft de Raad van de Europese Unie op 10 mei 1999 een besluit aangenomen betreffende de praktische regelingen voor de deelneming van alle lidstaten aan opdrachten krachtens artikel 17, lid 2, van het Verdrag betreffende de Europese Unie (VEU) waarvoor de EU gebruik maakt van de WEU. Eerder op 18 november 1997 had de Raad van de WEU reeds soortgelijke bepalingen goedgekeurd als de in artikel 17, lid 3, van het VEU bedoelde praktische regelingen. Hiervan wordt melding gemaakt in het bovengenoemde besluit van de Raad. 2. In het protocol inzake artikel 17 wordt bepaald dat de EU binnen een jaar na de inwerkingtreding van het Verdrag van Amsterdam samen met de WEU regelingen voor intensievere onderlinge samenwerking ontwikkelt. De Europese Raad van Wenen verzocht de Raad om in overleg met de WEU de voltooiing van de regelingen voor intensievere samenwerking krachtens het protocol inzake artikel 17 te bespoedigen, zodat deze bij de inwerkingtreding van het Verdrag van kracht kunnen worden. De WEU heeft (in haar verklaring van 22 juli 1997) een aantal maatregelen genoemd die in dit verband ten uitvoer kunnen worden gelegd. De Intergouvernementele Conferentie van 1996/1997 nam nota van deze verklaring, die aan de slotakte werd gehecht. 3. Overeenkomstig het protocol inzake artikel 17 hebben de EU en de WEU, voortbouwend op de reeks maatregelen in bovengenoemde verklaring, de volgende regelingen voor intensievere onderlinge samenwerking opgesteld. Deze regelingen behelzen een aantal maatregelen, die in het licht van de ervaring kunnen worden herzien en aangevuld. De EU en de WEU verbinden zich ertoe deze regelingen zo nodig en in elk geval uiterlijk twee jaar na de inwerkingtreding van het Verdrag van Amsterdam opnieuw te bezien, met name in het licht van de opgedane ervaring en de ontwikkeling van hun onderlinge betrekkingen. II. REGELINGEN A. Betere coördinatie van overleg en besluitvorming in de EU en de WEU, met name in crisissituaties 1. Zowel de EU als de WEU is ervan overtuigd dat de praktische uitvoering van artikel 17 van het VEU het best en spoedigst haar beslag zal krijgen door regelingen te treffen die beide organisaties in staat stellen hun taken uit hoofde van deze bepalingen, met name in crisissituaties, doeltreffender te vervullen. 2. Onverminderd hun respectieve bevoegdheden in concrete gevallen, zullen de EU en de WEU de bestaande praktijken en procedures optimaal benutten en trachten in het licht van de ervaring verdere overleg- en samenwerkingsmaatregelen vast te stellen. 3. Derhalve komen de EU en de WEU hierbij overeen dat de \"werkwijze\" ter uitvoering van artikel 17, lid 3, tezamen met de daarbij gevoegde flowchart waarin de procedurele fasen in de twee organisaties, alsmede de koppelingen daartussen, schematisch worden weergegeven (zie bijlage I), als leidraad voor de besluitvorming in de EU en de WEU zullen dienen in gevallen waarin de EU gebruik maakt van de WEU. Verder komen zij overeen dat zo'n leidraad slechts een indicatief karakter kan dragen en dat niet mag worden verwacht dat alle aspecten van iedere crisissituatie hierdoor worden bestreken, of dat verdere verbeteringen in de te hanteren besluitvormingsprocedures hierdoor niet in de weg worden gestaan. B. Gezamenlijke vergaderingen van de bevoegde organen van beide organisaties 1. De EU en de WEU zijn het erover eens dat gezamenlijke vergaderingen de samenwerking kunnen versterken en besluiten waar nodig zulke vergaderingen te beleggen: i) op gebieden waarop krachtens artikel 17 van het VEU in samenwerking tussen de twee organisaties wordt voorzien met betrekking tot het onderstaande: a) de WEU ondersteunt de EU bij het bepalen van de defensieaspecten van het gemeenschappelijk buitenlands en veiligheidsbeleid als aangegeven in artikel 17, lid 1, tweede alinea; b) de EU zal gebruik maken van de WEU om de besluiten en maatregelen van de EU die gevolgen hebben op defensiegebied uit te werken en uit te voeren als aangegeven in artikel 17, lid 3; ii) op andere gebieden waar de belangen en activiteiten van de EU en de WEU samenvallen en coördinatie rechtvaardigen. 2. Voor de in punt 1, onder i), genoemde doelstellingen komen de EU en de WEU overeen de hand te houden aan het bestaande gebruik om vergaderingen van een ad-hocgroep EU/WEU te beleggen volgens de vaste regels. Daarbij worden de volgende procedures gevolgd: - elk deelnemend land wordt vertegenwoordigd door één delegatie; de delegaties zitten rond de tafel in de alfabetische volgorde van de landsnamen in de nationale taal; - de vergaderingen worden, met inachtneming van de regels van elk van beide organisaties, gezamenlijk voorgezeten; voor de EU wordt deze taak vervuld door het voorzitterschap, bijgestaan door het secretariaat-generaal van de Raad van de EU, en voor de WEU, door het WEU-secretariaat-generaal, dat met het WEU-voorzitterschap aan zijn zijde naast het EU-voorzitterschap zit; - de Europese Commissie zit tegenover de beide covoorzitters; - de agenda's en de documenten voor de vergaderingen worden verspreid op gezag van het voorzitterschap/de voorzitterschappen van de EU en de WEU; - het secretariaat-generaal van de Raad van de EU en het secretariaat-generaal van de WEU stellen gezamenlijk een verslag van iedere vergadering op, dat op gezag van het/de EU/WEU-voorzitterschap/voorzitterschappen wordt verspreid; - na de vergaderingen dient elk der voorzitterschappen voor eventuele documenten of voorstellen voor besluiten het besluitvormingsproces van zijn organisatie op gang te brengen. 3. Bij de aanpak van crisissituaties waarbij de EU gebruik maakt van de WEU of in gevallen waarin de activiteiten van de EU en de WEU krachtens punt 1, onder ii), coördinatie rechtvaardigen, kunnen op gezamenlijk initiatief van de twee voorzitterschappen gezamenlijke vergaderingen van EU- en WEU-instanties worden belegd. Mutatis mutandis zijn dezelfde regels en procedures van toepassing als hierboven voor de ad-hoc groep beschreven zijn, en wordt aan de vergaderingen deelgenomen in de vorm waarvoor elk van beide organisaties individueel heeft gekozen. 4. De samenwerking wordt met name geïntensiveerd door: - nauwe samenwerking tussen de voorzitterschappen en het personeel van de respectieve organisaties bij liaisonactiviteiten, informatie-uitwisseling en werkcoördinatie; - regelmatige contacten en vergaderingen tussen de voorzitterschappen en de secretariaten van beide organisaties; - regelmatige verstrekking van informatie door het EU-voorzitterschap op vergaderingen van de WEU en door het WEU-voorzitterschap op vergaderingen van de EU; - deelneming van vertegenwoordigers van het voorzitterschap van de EU en de WEU aan parallelle vergaderingen en activiteiten van beide organisaties; - deelneming van ambtenaren van de ene organisatie aan vergaderingen van de andere volgens de regels als genoemd in de punten D en G; - mogelijkheid om, bij vergaderingen met derde landen en soortgelijke gebeurtenissen, op initiatief van de EU ook vertegenwoordigers van de WEU in de EU-delegatie op te nemen als er kwesties aan bod komen die gevolgen hebben op defensiegebied. Ook kan worden gedacht aan contacten van de EU en de WEU met derde landen waarmee beide organisaties betrekkingen onderhouden. C. Voorzover mogelijk, harmonisatie van de volgorde van de voorzitterschappen van de WEU en de EU, alsmede van de administratieve regels en gebruiken van beide organisaties 1. De WEU-Raad heeft op 12 september 1997 een besluit aangenomen (zie bijlage II) waarbij de volgorde van de WEU-voorzitterschappen wordt geharmoniseerd met de volgorde van de EU-voorzitterschappen. 2. In gevallen met budgettaire consequenties verbinden de EU en de WEU zich ertoe om, onder meer met gebruikmaking van de mogelijkheden die voorzien zijn in de \"werkwijze\" en in punt E, informatie uit te wisselen om er inzonderheid voor te zorgen dat aan de EU-instellingen zo volledig en zo tijdig mogelijk alle begrotingsramingen worden verstrekt die nodig zijn voor een besluit van de EU dat het mogelijk maakt onverwijld in middelen te voorzien. D. Nauwe coördinatie van de activiteiten van de diensten van het secretariaat-generaal van de WEU en van het secretariaat-generaal van de Raad van de EU Het Raadssecretariaat van de EU en het WEU-secretariaat-generaal coördineren hun werk en werken samen, overeenkomstig de bepalingen van bijlage III, voor de uitwisseling van gegevens en schriftelijk materiaal, het deelnemen aan elkaars vergaderingen, het op elkaar afstemmen van vergaderingen, de plaats in de vergadering, en de uitwisseling en detachering van personeel. E. Mogelijkheid voor de bevoegde organen van de EU, met inbegrip van de eenheid voor beleidsplanning en vroegtijdige waarschuwing, om gebruik te maken van de militaire staf, het satellietcentrum en het instituut voor veiligheidsstudies van de WEU 1. De organen van de Raad van de EU kunnen, bij werk op grond van artikel 17 van het VEU, verzoeken om informatie, advies of andere diensten van de WEU. Dergelijke verzoeken worden door het voorzitterschap van de Raad van de EU, of uit naam daarvan door het secretariaat, doorgegeven aan de Permanente Raad van de WEU, die tijdig daartoe specifieke of algemene instructies zal geven. 2. De militaire staf van de WEU neemt deel aan en levert bijdragen voor de gezamenlijke vergaderingen van de EU en de WEU. Door de militaire staf opgestelde documenten kunnen met inachtneming van de gebruikelijke regels het voorwerp uitmaken van de informatie-uitwisseling tussen de organisaties. De militaire staf verleent bijstand bij de EU/WEU-uitwisselingen die nodig zijn voor de voorbereiding, de uitvoering en de monitoring van besluiten krachtens artikel 17, lid 3, van het VEU. De militaire staf informeert op gezette tijden EU-vertegenwoordigers over aspecten van de WEU-procedures, -plannen en -activiteiten die voor hen van belang zijn, en ontvangt EU-vertegenwoordigers, op hun verzoek of op uitnodiging, onder meer in het situatiecentrum, en treft nadere regelingen met EU-ambtenaren om meer goodwill aan te kweken en de samenwerking met name op operationeel niveau te vergemakkelijken. 3. Het WEU-satellietcentrum verschaft de EU, overeenkomstig de instructies en prioriteiten van de WEU-Raad, beeldinterpretatieproducten. De WEU en de EU zoeken naar mogelijkheden om hun betrekkingen op dit gebied verder te ontwikkelen, in het bijzonder de mogelijkheid om aan verzoeken met betrekking tot opdrachten van de EU dezelfde prioriteit te geven als aan opdrachten van de WEU-Raad. 4. Het WEU-instituut voor veiligheidsstudies, dat op 1 juli 1990 opgericht is als een ondergeschikt orgaan van de WEU, heeft primair tot taak bijstand te verlenen bij de ontwikkeling van een Europese veiligheidsidentiteit. Het vormt een extra instrument waarvan de EU zich kan bedienen. De activiteiten van het instituut op het gebied van analyse, onderzoek, gedachtewisseling en samenwerking met andere nationale en internationale instellingen wordt in dienst gesteld van de thema's die de EU aanmerkt als van speciaal belang voor haar werkzaamheden. Het instituut nodigt stelselmatig vertegenwoordigers van de EU uit voor seminars en dergelijke, zoals de zomercursus die in 1999 op experimentele basis georganiseerd zal worden ingevolge het besluit van de WEU-Raad om het instituut geleidelijk te ontwikkelen tot een Europese veiligheids- en defensieacademie. 5. De hoge vertegenwoordiger voor het gemeenschappelijk buitenlands en veiligheidsbeleid en alle door deze persoon aangewezen medewerkers, met inbegrip van de eenheid voor beleidsplanning en vroegtijdige waarschuwing bedoeld in verklaring nr. 6 bij het Verdrag van Amsterdam, krijgen bij de uitoefening van hun taken toegang tot alle bovengenoemde middelen van de WEU. In het kader van de hier beschreven algemene regelingen voor de WEU/EU-samenwerking kan de hoge vertegenwoordiger de secretaris-generaal van de WEU bovendien verzoeken om WEU-personeel aan te wijzen voor stuurgroepen voor specifieke beleidskwesties. F. Samenwerking op het gebied van bewapening, voorzover nodig 1. In artikel 17, lid 1, vierde alinea, wordt bepaald dat \"de geleidelijke bepaling van een gemeenschappelijk defensiebeleid, wanneer de lidstaten dat passend achten, ondersteund wordt door hun samenwerking op bewapeningsgebied\". 2. De verklaring van de WEU van 22 juli 1997 noemt als een van de maatregelen die ten uitvoer kunnen worden gelegd, samenwerking op het gebied van bewapening, voorzover nodig, in het kader van de West-Europese Bewapeningsgroep (WEAG) als Europese instantie voor samenwerking op het gebied van bewapening, van de EU en de WEU, tegen de achtergrond van de rationalisatie van de Europese bewapeningsmarkt en van de oprichting van een Europees Bureau voor Bewapening. 3. De EU en de WEU nemen akte van de tussen de EU en de WEAG overeengekomen regelingen. Met het oog op meer transparantie en een doeltreffender coördinatie van de werkzaamheden in de EU en de WEAG, voorzien deze regelingen in regelmatiger informatie-uitwisseling, zonder aan het informele karakter van die informatie-uitwisseling te raken, waartoe onder meer het volgende is besloten: - het voorzitterschap van de WEAG en het voorzitterschap van de EU (de voorzitter van de ad-hocgroep Europees Defensiematerieelbeleid of diens vertegenwoordiger) en de Europese Commissie worden (overeenkomstig hun respectieve bevoegdheden) erkend als contactpunten en voornaamste communicatiekanalen, en kunnen als zodanig steunen op contacten tussen het secretariaat-generaal van de Raad van de EU en het secretariaat Bewapening van de WEAG; - over lopende werkzaamheden van wederzijds belang wordt op gezette tijden informatie verstrekt aan: - de WEAG-panels, via de voorzitter van de nationale bewapeningsdirecteuren, door het EU-voorzitterschap en de Europese Commissie (overeenkomstig hun respectieve bevoegdheden); - de ad-hocgroep Europees Defensiematerieelbeleid, door het voorzitterschap van de WEAG, eventueel met steun van de bevoegde WEAG-panels; - er wordt regelmatig informatie uitgewisseld over besprekingen in de ad-hocgroep Europees Defensiematerieelbeleid en de WEAG; ter ondersteuning daarvan worden ook werkdocumenten uitgewisseld en vergaderingen belegd tussen het EU-voorzitterschap/de Europese Commissie (naar gelang van hun bevoegdheden) en het WEAG-voorzitterschap. Op uitgewisselde documenten zijn de door de EU en de WEAG gehanteerde beveiligingsprocedures van toepassing; - in overleg tussen de ad-hocgroep Europees Defensiematerieelbeleid en de WEAG worden over belangrijke kwesties gezamenlijke informele vergaderingen gehouden; - verder kunnen tussen de EU en de WEAG ook nog andere samenwerkingsmaatregelen worden getroffen als zij het erover eens zijn dat de Europese samenwerking op bewapeningsgebied daardoor zal worden versterkt. 4. Op bewapeningsvraagstukken kan ook worden ingegaan bij besprekingen van de EU en de WEU in verband met de defensieaspecten, voorzover nodig. G. Zorgen voor samenwerking met de Europese Commissie 1. Krachtens het VEU wordt de Europese Commissie volledig betrokken bij de werkzaamheden van gemeenschappelijk buitenlands en veiligheidsbeleid (GBVB). In bijlage IV worden de procedures voor de samenwerking tussen de WEU en de Commissie uiteengezet, waarbij onder meer wordt voorzien in uitwisseling van gegevens en schriftelijk materiaal, deelneming aan elkaars vergaderingen, plaats in de vergadering en uitwisseling van personeel. 2. De EU en de WEU merken op dat er tussen de Europese Commissie en de WEU een model van financieel mechanisme zal worden opgesteld ter vergemakkelijking van de concrete en snelle uitvoering van EU-besluiten en -maatregelen die WEU-activiteiten krachtens artikel 17 impliceren en gefinancierd worden uit de desbetreffende posten van de algemene begroting van de Europese Gemeenschappen. 3. De EU en de WEU merken op dat er, in gevallen waarin de EU-maatregelen en WEU-activiteiten elkaar aanvullen, tussen de Commissie en de WEU uitwisseling en interactie mogelijk is. H. Beveiligingsregelingen 1. De secretaris-generaal van de Raad van de EU en de secretaris-generaal van de WEU hebben brieven uitgewisseld over de beveiligingsregels voor de behandeling van gerubriceerde gegevens die de beide organisaties van elkaar ontvangen (zie bijlage V). Deze briefwisseling voorziet in de ongehinderde uitwisseling tussen de beide secretariaten van informatie die nodig is om de relatie tussen de EU en de WEU krachtens het Verdrag goed te laten functioneren. 2. De voorzitter van de Europese Commissie en de secretaris-generaal van de WEU hebben brieven uitgewisseld over de beveiligingsregels voor de behandeling van gerubriceerde gegevens die worden uitgewisseld (zie bijlage VI). Deze briefwisseling voorziet in de ongehinderde uitwisseling tussen de Europese Commissie en het secretariaat-generaal van de WEU van informatie die nodig is om de relatie tussen de EU en de WEU krachtens het Verdrag goed te laten functioneren. 3. Bovenstaande regelingen doen geen afbreuk aan eventuele andere officiële uitwisselingen van gegevens die tussen de twee organisaties moeten plaatsvinden ter uitvoering van de Verdragsbepalingen of die door de bevoegde instanties van die organisaties noodzakelijk worden geacht. LIJST VAN BIJLAGEN >RUIMTE VOOR DE TABEL> BIJLAGE I WERKWIJZE VOOR ARTIKEL 17, LID 3, VAN HET VEU DEEL A 1. In de Europese veiligheidsarchitectuur die zich aftekent zal bij crisisbeheersing in veel gevallen meer dan een organisatie tegelijk betrokken zijn, met name de EU, de WEU, de NAVO, de OVSE en de VN. De institutionele betrekkingen tussen de EU en de WEU als vastgelegd in het VEU en versterkt bij het Verdrag van Amsterdam, en de versterking van de institutionele samenwerking tussen de WEU en de NAVO, maken een alomvattende Europese aanpak voor crisisbeheersing mogelijk: - in het Verdrag van Amsterdam zijn de opdrachten van Petersberg opgenomen, is bepaald dat de bevoegdheid van de Europese Raad om richtsnoeren vast te stellen, ook geldt voor aangelegenheden met gevolgen op defensiegebied en ten aanzien van de WEU in aangelegenheden waarvoor de EU gebruik maakt van de WEU en is voorzien in hechtere institutionele betrekkingen van de EU met de WEU, die de EU toegang verschaft tot een operationele capaciteit, met name in de context van de opdrachten van Petersberg, en de EU ondersteunt bij het bepalen van de defensieaspecten van het GBVB; - de opbouw van een Europese veiligheids- en defensie-identiteit binnen de NAVO, die is bevestigd bij het in Madrid genomen besluit(1), maakt het mogelijk voor deze capaciteit ook een beroep te doen op de middelen en de capaciteit van het Atlantisch Bondgenootschap. De WEU blijft haar operationele banden met de NAVO versterken; - de WEU blijft verdere maatregelen ter versterking van haar operationele capaciteit nemen, zowel in het kader van het eerste en het tweede streepje als voor het leiden van autonome operaties. 2. Deze regelingen vormen een toepassing van het concept van elkaar versterkende, met elkaar verbonden instellingen. De doeltreffendheid ervan is echter afhankelijk van een betere coördinatie van het overleg en de besluitvormingsprocessen van de verschillende organisaties. Terwijl momenteel in de WEU en de NAVO wordt gesproken over de regels voor de samenwerking tussen de WEU en de NAVO in door de WEU geleide operaties waarbij een beroep wordt gedaan op middelen en capaciteiten van de NAVO, hebben deskundigen van de EU en de WEU, rekening houdend met de in Amsterdam overeengekomen wijzigingen in de betrekkingen tussen EU en WEU, tezamen de bijgaande flowchart opgesteld ter illustratie van het verloop van de besluitvormingsprocedures in de EU en de WEU en de koppeling daarvan in crisissituaties waarin de EU gebruikmaakt van de WEU om de besluiten en maatregelen van de EU die gevolgen hebben op defensiegebied, met name de opdrachten van Petersberg, uit te werken en uit te voeren. Men was het er in het algemeen over eens dat het nuttig zou zijn deze flowchart in een tweede fase van de werkzaamheden samen te voegen met de flowcharts die in de WEU en de NAVO worden opgesteld inzake hun samenwerking in door de WEU geleide operaties waarbij een beroep wordt gedaan op middelen van de NAVO. DEEL B De besprekingen over de flowchart hebben tot de volgende conclusies geleid: Algemeen 1. Gezien de specifieke kenmerken van iedere crisissituatie en de noodzaak om een zeer snel optreden te vergemakkelijken, lijkt het moeilijk een standaardprocedure vast te stellen om de besluitvormingsprocedures van beide organisaties onderling te koppelen. 2. De aangehechte flowchart omvat een model voor interactie tussen EU/WEU bij crisisbeheersing krachtens artikel 17, lid 3. De flowchart blijft een voorbeeld ter illustratie, maar zou moeten dienen als richtsnoer voor de totstandbrenging van contactpunten tussen de EU en de WEU in een specifieke crisissituatie. 3. De EU beschikt over een reeks beleidsmaatregelen en instrumenten om de verschillende aspecten van het beheer van een crisis te behandelen. Gedurende de gehele crisisbeheersingsoperatie krachtens artikel 17, lid 3, behoudt de EU de verantwoordelijkheid voor het overkoepelende beleidskader. Deze overkoepelende verantwoordelijkheid, die verder versterkt zal worden door het Verdrag van Amsterdam, dient, in voorkomend geval, te worden weerspiegeld in de regeling voor een hechtere samenwerking van de twee organisaties in crisissituaties. 4. Voor de EU/WEU-samenwerking bij crisisbeheersing krachtens artikel 17, lid 3, moeten gerubriceerde gegevens worden uitgewisseld, hetgeen betekent dat aan de desbetreffende beveiligingseisen van beide organisaties moet worden voldaan. De door de secretarissen-generaal van beide organisaties onderling overeengekomen beveiligingsregelingen zullen de EU/WEU-samenwerking krachtens artikel 17, lid 3, aanzienlijk vergemakkelijken. 5. Het werd van belang geacht de rol van de EU respectievelijk de WEU in civiel-militaire taken te omschrijven. Fase 1: Ontstaan van een crisissituatie en crisisbeoordeling 6. Voor of bij het ontstaan van een crisissituatie kunnen de Raden van de EU en de WEU de verschillende aspecten van de situatie elk voor zich in het licht van hun respectieve bevoegdheden bespreken. Gezien de bredere reeks actiemiddelen waarover de EU beschikt, is het waarschijnlijk dat de meer algemene beoordeling van de situatie en, zo nodig, de ontwikkeling van een alomvattende aanpak om de opkomende crisis aan te pakken, in de EU zullen plaatsvinden. Bij dat proces steunt de EU op de WEU, die haar politiek-militaire deskundigheid en haar militaire instrumenten beschikbaar stelt voor de monitoring en beoordeling van de situatie en voor de ontwikkeling van de militaire aspecten van een alomvattende Europese aanpak van de crisis. 7. De Raad van de WEU kan ook het initiatief nemen om een crisissituatie aan de Raad van de EU voor te leggen en de EU beoordelingen en opties voor een optreden te verstrekken, voorzover de crisis op het terrein van haar verantwoordelijkheid ligt. 8. De deelneming van de WEU-landen aan de voorbereiding, de planning en de leiding van de WEU-operaties wordt geregeld bij de desbetreffende WEU-documenten. 9. Bij de oprichting van de GBVB-eenheid voor beleidsplanning en vroegtijdige waarschuwing dient te worden gezorgd voor verbanden met de Planninggroep en het Situatiecentrum van de WEU, naast de bestaande contactpunten tussen de secretariaten om de samenwerking van beide organisaties te vergemakkelijken, in het bijzonder in de beginfase van een crisissituatie. 10. Wanneer een crisissituatie bij de Raden van de EU en de WEU in behandeling is, dienen passende mechanismen voor contacten tussen de EU en de WEU in werking te worden gezet om een gezamenlijke beoordeling van de situatie te vergemakkelijken. In de meeste gevallen zal de normale en waardevolle inbreng van de WEU bij zo'n gezamenlijke beoordeling bestaan in haar eigen militaire beoordeling van de situatie, rekening houdend met in het bijzonder de uitvoerbaarheid van een operatie vanuit het oogpunt van de middelen en de kosten. De EU zal haar alomvattende beoordeling van de crisis geven. Deze mechanismen zouden gezamenlijke vergaderingen op werkgroepniveau of, in voorkomend geval, op hoger niveau kunnen omvatten, dan wel de instelling van een ad-hocgroep bestaande uit vertegenwoordigers van beide organisaties. Op initiatief van de voorzitterschappen zouden ad-hocvergaderingen kunnen worden belegd. Elk voorzitterschap zou tot taak hebben de werkgroep voor te stellen die voor dit proces verantwoordelijk zal zijn. Behoudens specifieke institutionele maatregelen in de twee organisaties, lijken momenteel bij de WEU de Politiek-Militaire Groep en bij de EU de betrokken regionale groepen en/of de groep Veiligheid de meest geschikte groepen te zijn. Fase 2: Besluit inzake optreden en ontwikkeling van een operationeel plan 11. Al dan niet ingevolge een verzoek van de EU, zendt de Raad van de WEU de EU zijn conclusies betreffende de uitvoerbaarheid van en de mogelijke opties voor een operatie. Het Politiek Comité en het Comité van permanente vertegenwoordigers bereiden het besluit van de Raad van de EU voor. In dit stadium zouden gezamenlijke vergaderingen met de Permanente Raad van de WEU van bijzonder veel nut kunnen zijn. De zaak kan worden voorgelegd aan de Europese Raad, die kan besluiten richtsnoeren vast te stellen om te zorgen voor een samenhangende aanpak van de crisis door de EU en de WEU. De bevoegde instanties van de beide organisaties handelen in overeenstemming met de vastgestelde richtsnoeren. De Raad Algemene Zaken van de EU neemt het besluit aan, waarna de Raad van de WEU de nodige besluiten neemt, rekening houdende met de desbetreffende militaire overwegingen. 12. Wat de gedetailleerdheid van het krachtens artikel 17, lid 3, genomen besluit betreft, zij erop gewezen dat het besluit nauwkeurig de doelstellingen moet omschrijven, zonder echter zo ver te gaan dat de procedures voor uitvoering van de militaire operatie van de WEU worden bepaald. Een zo hoog mogelijke mate van gedetailleerdheid zal worden nagestreefd door middel van voorafgaande voorbereidingen en contacten tussen de EU en de WEU, hetgeen vervolgens de dialoog tussen beide organisaties over de voorwaarden voor het uitvoeren en voltooien van de operatie zal vergemakkelijken. Een nauwkeurige omschrijving van de doelstellingen van het krachtens artikel 17, lid 3, genomen besluit zal ook het proces van de beëindiging van de operatie vergemakkelijken. 13. Met betrekking tot de duur van de operatie is overeengekomen dat het besluit van de EU een toetsingsclausule en eventueel een streefdatum voor de beëindiging van de operaties kan omvatten, waarbij naar behoren rekening moet worden gehouden met de door de WEU verstrekte militaire en operationele beoordeling en de noodzaak om de WEU ruimte te laten voor een pragmatische en flexibele aanpak bij haar optreden. 14. Verdere praktische afspraken voor de samenwerking van de beide organisaties krachtens artikel 17, lid 3, kunnen in algemene termen of per geval worden gemaakt. Afspraken voor een specifieke operatie kunnen worden gemaakt voor of na het besluit krachtens artikel 17, lid 3. Het kan nodig zijn om gezamenlijke werkwijzen die in de eerste fase zijn ingevoerd, in de tweede fase aan te passen. 15. Beide organisaties moeten volstrekt duidelijk zijn over de aangewezen \"contactpunten\" voor de onderlinge contacten. De bestaande regelingen (betrekkingen tussen de voorzitterschappen, de secretariaten en de Europese Commissie) zullen van groot belang zijn en dienen in geval van een crisis ten volle benut te worden. Bovendien zou het nuttig zijn ad-hoccontactpunten voor elk bijzonder geval aan te wijzen, in verband met de mogelijkheid van een grote verscheidenheid aan maatregelen op grond van artikel 17, lid 3, waarbij de regels van elke organisatie inzake externe vertegenwoordiging en interne besluitvormingsprocedures naar behoren in aanmerking moeten worden genomen. Zulke regelingen zouden onder meer kunnen zijn het secretariaat van de WEU, de Planninggroep van de WEU, de GBVB-eenheid voor beleidsplanning en vroegtijdige waarschuwing, en, afhankelijk van de aard van de operatie, de Europese Commissie. Zulke afspraken zouden waarborgen dat deze gesprekspartners gemachtigd zijn op te treden als \"interface\" tussen de EU en de WEU. Fase 3: Uitvoering, monitoring en beëindiging van de operatie 16. Er is op gewezen dat van het begin tot het eind van de uitvoeringsfase een alomvattende uitwisseling van informatie en uitvoerig overleg tussen de EU en de WEU noodzakelijk zijn. De regels voor deze uitwisseling moeten worden vastgelegd in tussen de twee organisaties overeen te komen praktische regelingen, zoals reeds genoemd voor fase 2. Deze zouden in het bijzonder kunnen voorzien in een coördinatieniveau, zowel in Brussel (indien nodig in de ad-hocgroep, bijvoorbeeld) als ter plaatse. Afhankelijk van het karakter van de operatie zou een aan de bijdrage en de aanwezigheid van beide organisaties aangepast hoofdkwartier nodig kunnen zijn, met name in het geval van humanitaire of niet-militaire operaties. In andere gevallen zou kunnen worden overwogen een vertegenwoordiger van de EU op te nemen in het hoofdkwartier van de strijdkrachten, bijvoorbeeld voor verbindingsdoeleinden en/of om specifieke taken uit te voeren. Voor het welslagen van de operatie is het echter van cruciaal belang dat de verantwoordelijkheden duidelijk zijn afgebakend en dat de eenheid van bevel behouden blijft. Met name moet de noodzaak worden geëerbiedigd dat de bevelhebber van de operatie via een enkele bevelslijn in verbinding staat met de Permanente Raad van de WEU. 17. Bij iedere ingrijpende wijziging in de algemene politieke situatie waarop het krachtens artikel 17, lid 3, genomen besluit betrekking heeft, zouden normaliter een nieuw besluit van de Raad van de EU alsook nieuwe besluiten van de WEU vereist zijn. 18. Het institutionele (EU/WEU) kader van een operatie ter uitvoering van een op artikel 17, lid 3, gebaseerd besluit van de EU kan niet worden gehandhaafd voor een langere periode dan waarvoor de EU dat optreden nodig acht en voor dat doel gebruik maakt van de WEU; de uitvoering van een militaire operatie moet niet langer worden voortgezet dan de WEU militair uitvoerbaar acht. Beraadslagingen over de beëindiging van de operatie, hetzij als onderdeel van een vooraf vastgesteld plan of in reactie op nieuwe omstandigheden, kunnen op gang worden gebracht op initiatief van een van beide organisaties en dienen vergezeld te gaan van EU/WEU-overleg (zo nodig ook in gezamenlijke vergaderingen) die leiden tot een gedeelde zienswijze over de wenselijkheid en de voorwaarden van de beëindiging. Het besluit om de uitvoering van een op artikel 17, lid 3, gebaseerd optreden te beëindigen, moet worden genomen door de Raad van de EU, maar het behoort tot de verantwoordelijkheid van de WEU om, ingevolge het besluit van de Raad van de EU, te besluiten over de terugtrekkingsstrategie voor de betrokken militaire operatie en de uitvoering daarvan. (1) Verklaring inzake Euro-Atlantische Veiligheid en samenwerking van de staatshoofden en regeringsleiders die deelnamen aan de vergadering van de Noord-Atlantische Raad op 8 juli 1997 te Madrid. >PIC FILE= \"L_1999153NL.001002.EPS\"> BIJLAGE II BESLUIT VAN DE RAAD VAN DE WEU VAN 12 SEPTEMBER 1997 BETREFFENDE DE HARMONISATIE VAN DE VOLGORDE VAN DE VOORZITTERSCHAPPEN VAN DE WEU EN DE EU DE RAAD, Herinnerend aan de verklaring van de Raad van Ministers van de WEU van 22 juli 1997, inzonderheid aan het besluit om aan het aantal maatregelen overeenkomstig het protocol inzake artikel 17 van het Verdrag van Amsterdam die met onmiddellijke ingang ten uitvoer kunnen worden gelegd, toe te voegen het punt om de volgorde van de voorzitterschappen van de WEU en de EU voorzover mogelijk te harmoniseren, Kennis nemend van het voorstel van het Duitse voorzitterschap in document C(97) 177, BESLUIT: 1. Wanneer het voorzitterschap van de WEU bij een hoge verdragsluitende partij bij het gewijzigde Verdrag van Brussel berust, bekleedt deze partij tevens het voorzitterschap van de WEU. 2. In alle andere gevallen wordt het voorzitterschap van de WEU bekleed door een hoge verdragsluitende partij bij het gewijzigde Verdrag van Brussel overeenkomstig de in de onderstaande tabel weergegeven volgorde. Bij het aanhouden van deze volgorde worden WEU-voorzitterschappen uit hoofde van het bepaalde in punt 1 buiten beschouwing gelaten. 3. De nieuwe volgorde van de voorzitterschappen wordt toegepast met ingang van 1 januari 1999. Volgorde van de voorzitterschappen van de EU en de WEU overeenkomstig het besluit van de Raad van de WEU 1998-2003 >RUIMTE VOOR DE TABEL> BIJLAGE III SAMENWERKING TUSSEN HET SECRETARIAAT-GENERAAL VAN DE WEU EN HET SECRETARIAAT-GENERAAL VAN DE RAAD VAN DE EU 1. Uitwisseling van informatie Er wordt informatie uitgewisseld in verband met ontwikkelingen in het GBVB, in het bijzonder op gebieden waarop de WEU verzocht kan worden om de besluiten van de EU die gevolgen hebben op defensiegebied, uit te werken en uit te voeren, alsook op gebieden waarop de EU en de WEU aanvullende of soortgelijke activiteiten ontplooien, en met betrekking tot andere activiteiten van de WEU op de betrokken gebieden, inclusief de opstelling van plannen met het oog op de uitvoering van maatregelen op gebieden waarop de EU een dergelijk optreden wenselijk zou achten. De aangewezen contactpunten in de twee secretariaten gaan door met het vergemakkelijken van de dagelijkse uitwisseling van informatie tussen beide organisaties. Op gezette tijden doch ten minste eenmaal per kwartaal worden werkvergaderingen op hoog niveau gehouden. Elk secretariaat zal in zijn organisatie een beknopt en volledig verslag verspreiden. 2. Uitwisseling van schriftelijk materiaal Schriftelijk materiaal, met inbegrip van gerubriceerd materiaal, omvat zowel documenten als boodschappen van COREU/Weucom. Er zijn praktische regelingen getroffen voor een systematische uitwisseling over onderwerpen die voor beide organisaties van algemeen belang zijn. 2.1. Uit te wisselen materiaal De uitwisseling van schriftelijk materiaal omvat zowel terzake doende documenten als boodschappen van COREU/Weucom. Onverminderd bijzondere situaties die niet onder de bevoegdheid van de hierna vermelde groepen vallen en waarvoor speciale regelingen moeten worden getroffen, verloopt de stelselmatige uitwisseling van schriftelijk materiaal in overeenstemming met de lijst van de punten 2.1.1 en 2.1.2. 2.1.1. WEU-secretariaat-generaal Het WEU-secretariaat-generaal zal stelselmatig het schriftelijk materiaal (over GBVB-aangelegenheden) ontvangen van de volgende instanties of groepen: EU-instanties: - Europese Raad; - Raad; - Comité van permanente vertegenwoordigers (indien van belang voor WEU-activiteiten); - Politiek Comité. Groepen: - Veiligheid; - Wereldwijde Ontwapening en Wapenbeheersing; - Non-proliferatie (chemische, biologische en nucleaire wapens); - Export van Conventionele Wapens; - Verenigde Naties; - OVSE; - Westelijke Balkan; - Midden-Europa; - Oost-Europa en Centraal-Azië; - Midden-Oosten/Golf; - Machrek/Maghreb, met inbegrip van de ad-hocgroep Vredesproces in het Midden-Oosten; - Afrika; - Azië-Oceanië; - Consulaire Zaken; - Raden GBVB. Politieke dialoog: - Vergaderingen met derde landen waarmee de WEU ook regelmatig vergadert. 2.1.2. Secretariaat-generaal van de Raad van de EU Het secretariaat-generaal van de Raad van de EU zal stelselmatig het schriftelijk materiaal ontvangen dat verband houdt met de activiteiten van de onderstaande groepen of instanties van de WEU: - Raad (Raad van Ministers en Permanente Raad); - Speciale Werkgroep; - Werkgroep van de Raad; - Politiek-Militaire Groep; - groep Middellandse Zee; - groep Ruimte; - elke door de Raad ingestelde groep met betrekking tot besluiten van de Raad van de EU krachtens artikel 17 van het VEU; - elke groep voor humanitaire acties en reddingsopdrachten; - groep Vertegenwoordigers van de Ministeries van Defensie (indien van belang voor de activiteiten van de EU). (Voor samenwerking op het gebied van bewapening, zie de regelingen in punt F.) 2.2. Procedurele en praktische regelingen Schriftelijk materiaal wordt nu met de hand uitgewisseld tussen de aangewezen contactpunten. De bevoegde ambtenaren van beide secretariaten zijn gesprekken begonnen over de technische aspecten van een uitwisseling van schriftelijk materiaal, met inbegrip van opties voor het elektronisch toezenden van materiaal. Er wordt verder gezocht naar mogelijkheden voor elektronische toezending, rekening houdend met de kosten en de veiligheidsaspecten. Vertegenwoordigers van de twee secretariaten zullen toegang hebben tot informatie die is verspreid of besproken in de door hen bijgewoonde vergaderingen of delen van vergaderingen. 2.3. Actualisering en uitbreiding De twee secretariaten blijven toezien op de lijst van de groepen of instanties van de EU en de WEU waarover schriftelijke informatie kan worden uitgewisseld, en leggen, indien nodig, aan hun respectieve organisaties gezamenlijke of gecoördineerde voorstellen voor de bijwerking en uitbreiding van deze lijst voor. 3. Wederzijdse deelneming aan de Raadszittingen van de WEU en de EU Wederzijdse deelneming geldt zowel voor vergaderingen van groepen als voor relevante agendapunten van vergaderingen op het niveau van de ambassadeurs of de ministers. De vergaderingen die van belang zijn voor het secretariaat-generaal van de Raad van de EU en het WEU-secretariaat-generaal stemmen grosso modo overeen met de onder het vorige punt vermelde vergaderingen voor wat betreft de uitwisseling van schriftelijk materiaal. Wederzijdse deelneming vereist ook dat het secretariaat wordt geïnformeerd en dat de instemming wordt verkregen van het voorzitterschap van de betrokken organisatie op een overeenkomstig niveau. Het zijn in eerste instantie de twee secretariaten en de twee voorzitterschappen die per geval moeten zorgen voor de goede werking van de bepalingen over wederzijdse deelneming. Overeengekomen is dat de volgende instanties of groepen van de respectieve organisaties in aanmerking komen voor wederzijdse deelneming van beide secretariaten. 3.1. WEU-secretariaat-generaal Onverminderd de deelneming aan de vergaderingen van andere groepen wanneer vraagstukken worden besproken die rechtstreeks verband houden met de werkzaamheden van de WEU, kan het WEU-secretariaat-generaal op basis van de in punt 3 beschreven procedure, deelnemen aan de vergaderingen of aan gedeelten van de vergaderingen van de volgende instanties of groepen van de Unie, die worden geacht in het bijzonder in aanmerking te komen voor de wederzijdse deelneming: EU-instanties: - Raad; - Comité van permanente vertegenwoordigers (GBVB-aangelegenheden die van belang zijn voor de activiteiten van de WEU); - Politiek Comité. Groepen: - Veiligheid; - Wereldwijde ontwapening en Wapenbeheersing; - Non-proliferatie (chemische, biologische en nucleaire wapens); - Export van conventionele wapens; - Verenigde Naties; - OVSE; - Westelijke Balkan; - Alle andere regionale groepen, zoals genoemd in punt 2.1.1 (indien van belang voor de activiteiten van de WEU); - Consulaire Zaken; - Raden GBVB. De EU zal ten volle gebruik maken van de mogelijkheid dat hoge vertegenwoordigers van het WEU-hoofdkwartier deelnemen aan overeenkomstig belangrijke gedeelten van EU-vergaderingen die in het kader van het GBVB onder het niveau van de Raad worden gehouden. De regels dienen ruimte te laten om in voorkomend geval, op basis van wederkerigheid, het woord te kunnen nemen. 3.2. Secretariaat-generaal van de Raad van de EU Onverminderd de deelneming aan de vergaderingen van andere groepen wanneer vraagstukken worden besproken die rechtstreeks verband houden met de werkzaamheden van de EU, kan het secretariaat-generaal van de Raad van de EU op basis van de in punt 3 beschreven procedure deelnemen aan de vergaderingen of aan gedeelten van de vergaderingen van de volgende WEU-instanties of -groepen, die worden geacht in het bijzonder in aanmerking te komen voor de wederzijdse deelneming: - Raad (Raad van Ministers en Permanente Raad); - speciale groep; - groep van de Raad; - Politiek-Militaire Groep; - groep Middellandse Zee; - groep Ruimte; - elke door de Raad ingestelde groep met betrekking tot besluiten van de EU-Raad krachtens artikel 17 van het VEU; - elke groep voor humanitaire acties en reddingsopdrachten; - groep Vertegenwoordigers van de ministeries van Defensie (indien van toepassing voor de activiteiten van de EU). (Voor deelneming op het gebied van bewapening, zie de regelingen in punt F.) 4. Tafelschikking De vertegenwoordigers van het secretariaat-generaal van de Raad van de EU en van het WEU-secretariaat-generaal zullen in de vergaderingen van de andere organisatie plaatsnemen in de delegatie van het fungerende voorzitterschap van hun organisatie. Deze vertegenwoordigers kan worden aangeboden om via de delegatie van hun voorzitterschap bij te dragen tot de besprekingen en zij kunnen daar ook zelf om verzoeken. 5. Aanwezigheid in vergaderingen De aanwezigheid van de secretaris-generaal van de WEU, respectievelijk de secretaris-generaal van de Raad van de EU / de hoge vertegenwoordiger voor het GBVB in zittingen van de Raden op ministerieel niveau voor punten die van belang zijn voor de uit het VEU voortvloeiende samenwerking van de EU en de WEU zal worden aangemoedigd. 6. Op elkaar afstemmen van tijd en plaats van vergaderingen De twee organisaties zullen telkens wanneer dat mogelijk is op het niveau van het voorzitterschap en de secretariaten onderling overleg plegen alvorens de planning van vergaderingen op ministerieel niveau of van vergaderingen van bevoegde groepen definitief vast te stellen, om datum en plaats van de vergaderingen zoveel mogelijk gelijk te houden. Sinds enige tijd is het gebruikelijk dat de voorzitterschappen en de twee secretariaten regelmatig met elkaar vergaderen en dat de aankomende voorzitterschappen van beide organisaties met elkaar vergaderen, hetgeen bevorderlijk is voor de verwezenlijking van voornoemd doel. De voorzitterschappen van de EU en de WEU zullen vergaderdata zoveel mogelijk op elkaar afstemmen, daarin bijgestaan door hun secretariaten. Daarenboven streven de voorzitterschappen van de EU en de WEU naar meer coördinatievergaderingen van de voorzitterschappen en de respectieve secretariaten - in beginsel één per maand - teneinde onder meer de gecoördineerde vergaderingen van de EU en de WEU, de briefings, de deelneming aan elkaars vergaderingen en de uitwisseling van documenten te volgen. 7. Uitwisseling en detachering van personeel Regelmatig zullen ambtenaren worden uitgewisseld voor korte periodes, met name op gebieden waarop interactie tussen beide organisaties bestaat. De twee secretariaten zullen duidelijkheid scheppen omtrent kwesties die verband houden met volledig operationele uitwisselingen van personeelsleden (financiële dimensie, juridische aspecten enz.) en daarover rapporteren aan hun respectieve organisaties, zodat die uitwisselingen één jaar na de inwerkingtreding van de onderhavige regelingen van start kunnen gaan. 8. Beveiligingsaspecten Beide secretariaten gaan door met het verbeteren van bovengenoemde regelingen in het licht van de briefwisseling tussen de secretaris-generaal van de WEU en de secretaris-generaal van de Raad van de EU d.d. 15 april 1999 (zie bijlage V). 9. Overige kwesties De EU en de WEU gaan na of zij vertegenwoordigers van het secretariaat van de WEU, respectievelijk de EU, uitnodigen voor door hen georganiseerde studiebijeenkomsten en andere ad-hocgebeurtenissen. BIJLAGE IV SAMENWERKING TUSSEN DE WEU EN DE EUROPESE COMMISSIE De onderstaande regels moeten de samenwerking tussen de WEU en de Europese Commissie regelen, met inachtneming van de rol van de Commissie in het GBVB zoals bepaald in het VEU. Zij kunnen in voorkomend geval ook worden toegepast op uitwisselingen en interactie tussen de Commissie en de WEU wanneer communautaire maatregelen en WEU-activiteiten complementair zijn. 1. Regelmatige contacten Onverminderd de contacten op hoog niveau tussen de Commissie, enerzijds, en het voorzitterschap en het secretariaat-generaal van de WEU, anderzijds, worden op gezette tijden bilaterale vergaderingen gehouden om de daadwerkelijke uitwisseling van informatie te bevorderen en om de nodige raadplegingen mogelijk te maken. Daartoe zullen de aangewezen contactpunten in de Commissie en het secretariaat van de WEU doorgaan met het uitwisselen van informatie en de nodige raadplegingen blijven vergemakkelijken. Op gezette tijden worden werkvergaderingen op hoog niveau gehouden om de mogelijkheden van en de voorwaarden voor bijkomende coördinatie te evalueren. 2. Uitwisseling van informatie Er wordt informatie uitgewisseld in verband met ontwikkelingen in het GBVB, in het bijzonder op gebieden waarop de WEU verzocht kan worden om de besluiten van de Unie die gevolgen hebben op defensiegebied, uit te werken en uit te voeren, alsook op gebieden waarop de Unie en de WEU aanvullende of soortgelijke activiteiten ontplooien, en met betrekking tot andere activiteiten van de WEU op de betrokken gebieden, inclusief de opstelling van plannen met het oog op de uitvoering van maatregelen op gebieden waarop de EU een dergelijk optreden wenselijk zou achten. De contactpunten bij de Europese Commissie en het WEU-secretariaat-generaal gaan door met het vergemakkelijken van de dagelijkse uitwisseling van informatie. 3. Uitwisseling van schriftelijk materiaal Schriftelijk materiaal, met inbegrip van gerubriceerd materiaal, omvat documenten en Weucom-boodschappen. Het WEU-secretariaat-generaal zal de Europese Commissie in overeenstemming met de bevoegdheden van de Commissie krachtens het VEU schriftelijk materiaal toesturen, met name wat de volgende WEU-instanties en -groepen betreft: - Raad (Raad van Ministers en Permanente Raad); - speciale werkgroep; - werkgroep van de Raad; - Politiek-Militaire Groep; - groep Ruimte; - groep Middellandse Zee; - elke door de Raad ingestelde groep met betrekking tot besluiten van de Raad van de EU krachtens artikel 17 van het VEU; - elke groep voor humanitaire acties en reddingsopdrachten; - groep vertegenwoordigers van de ministeries van Defensie (indien van belang voor de activiteiten van de EU). De Commissie zal het WEU-secretariaat-generaal het nodige schriftelijke materiaal toezenden, met name als de WEU optreedt in antwoord op besluiten van de EU krachtens artikel 17 van het VEU. Daarnaast zal de Commissie het WEU-secretariaat mededelingen aan en voorstellen voor de Raad toezenden, alsmede besluiten, programma's, studies en verslagen over aangelegenheden die van belang zijn voor het WEU-secretariaat. Het schriftelijke materiaal wordt uitgewisseld tussen de aangewezen contactpunten in DG I/A en het WEU-secretariaat-generaal. Het secretariaat-generaal van de WEU en de Europese Commissie blijven toezien op deze uitwisseling van schriftelijk materiaal en stellen zo nodig bijwerkingen of uitbreidingen voor. Er wordt verder gezocht naar mogelijkheden voor elektronische toezending, rekening houdend met de kosten en de veiligheidsaspecten. 4. Deelneming aan vergaderingen De WEU neemt er nota van dat vertegenwoordigers van de Europese Commissie zitting zullen hebben in de delegatie van het EU-voorzitterschap, telkens wanneer de WEU aangelegenheden behandelt die van belang zijn voor de bevoegdheden die bij het VEU aan de Commissie zijn verleend. De volgende lijst van groepen en instanties komt in het bijzonder in aanmerking voor wederzijdse deelneming: - Raad (Raad van Ministers en Permanente Raad); - speciale werkgroep; - werkgroep van de Raad; - Politiek-Militaire Groep; - groep Ruimte; - groep Middellandse Zee; - groep Vertegenwoordigers van de ministeries van Defensie (inden van belang voor de activiteiten van de EU); - elke door de Raad ingestelde groep met betrekking tot besluiten van de EU krachtens artikel 17 van het VEU; - elke groep voor humanitaire acties en reddingsopdrachten. Deze vertegenwoordigers kan worden verzocht om via de delegatie van hun voorzitterschap bij te dragen tot de besprekingen en zij kunnen dat ook zelf voorstellen. Vertegenwoordigers van de WEU kunnen worden uitgenodigd door de Europese Commissie en kunnen voorstellen om bij te dragen tot de besprekingen van de Gemeenschappelijke Commissie-groepen van onderstaande indicatieve lijst: - Voormalig Joegoslavië; - Bewapeningsbeleid; - Anti-personeelmijnen; - Elke groep die ingevolge een verzoek krachtens artikel 17 van het VEU wordt ingesteld. 5. Beveiligingsaspecten Het secretariaat-generaal van de WEU en de Europese Commissie gaan ermee door de regelingen van dit document verder te verbeteren in het licht van de briefwisseling tussen de secretaris-generaal van de WEU en de voorzitter van de Europese Commissie van 30 april 1999 (zie bijlage VI). 6. Financiële dimensie Het voorzitterschap en het secretariaat-generaal van de WEU en de Europese Commissie streven naar de opstelling van een model van financieel mechanisme van de WEU en de Commissie ter vergemakkelijking van de concrete en snelle uitvoering van EU-besluiten en -maatregelen die WEU-activiteiten impliceren die voortvloeien uit artikel 17 van het VEU en gefinancierd worden uit de algemene begroting van de Europese Gemeenschappen. 7. Uitwisseling van personeel Het secretariaat-generaal van de WEU en de Europese Commissie zullen de mogelijkheden voor korte bezoeken en uitwisselingen van personeel verder onderzoeken. Het voorzitterschap en het secretariaat-generaal van de WEU en de Europese Commissie zullen alle mogelijkheden voor ad-hocbezoeken en uitwisselingen onderzoeken. 8. Samenwerking op humanitair gebied De WEU, in nauw overleg met de militaire staf, en de Europese Commissie zullen hun samenwerking verbeteren teneinde de vlotte uitwerking en uitvoering door de WEU van EU-besluiten betreffende humanitaire opdrachten krachtens artikel 17 van het VEU te bewerkstelligen. 9. Overige punten Het secretariaat-generaal van de WEU en de Europese Commissie wordt verzocht eventuele nieuwe gebieden voor nauwere contacten vast te stellen, met name tegen de achtergrond van de ontwikkelingen op het gebied van bewapening en ruimtevaart. De Commissie en het secretariaat-generaal van de WEU zullen in beginsel elkaars vertegenwoordigers uitnodigen voor de door hen georganiseerde studiebijeenkomsten en ad-hocgelegenheden. Deze regels zullen voortdurend worden beoordeeld en kunnen aan de opgedane ervaring en de toekomstige ontwikkelingen worden aangepast. BIJLAGE V BRIEFWISSELING OVER BEVEILIGINGSREGELINGEN TUSSEN DE SECRETARIS-GENERAAL VAN DE RAAD VAN DE EU EN DE SECRETARIS-GENERAAL VAN DE WEU De heer José Cutileiro Secretaris-generaal van de West-Europese Unie Regentschapsstraat 4 1000 Brussel Brussel, 15 april 1999. Geachte heer, Het is u bekend dat de samenwerking tussen de West-Europese Unie en de Europese Unie, ingesteld bij de Verdragen van Maastricht en Amsterdam en de desbetreffende verklaringen van de West-Europese Unie van 10 december 1991 en 22 juli 1997, vereist dat tussen het secretariaat-generaal van de West-Europese Unie en het secretariaat-generaal van de Raad van de Europese Unie gevoelige en/of bijzondere informatie, bekend als gerubriceerde gegevens en stukken, wordt uitgewisseld. Daarom zijn passende beveiligingsregelingen nodig om ervoor te zorgen dat de rubriceringsgraad en de beveiligingsregels van beide organisaties bij de behandeling van gerubriceerde gegevens en stukken worden nageleefd. Het is dan ook nodig dat wij beveiligingsregels voor de uitwisseling van voornoemde gerubriceerde gegevens en stukken overeenkomen en dat wij ons verbinden tot de toepassing ervan in onze respectieve organisaties. Bij dezen wens ik het volgende te memoreren en onder uw aandacht te brengen: a) De praktische regelingen voor de uitwisseling van schriftelijk materiaal tussen het secretariaat-generaal van de West-Europese Unie en het secretariaat-generaal van de Raad van de Europese Unie zijn opgesteld (Raadsdocument 11625/96) en worden thans herzien en bijgewerkt. b) De Raad van de Europese Unie heeft een besluit genomen over de officiële toezending van documenten aan de West-Europese Unie (Raadsdocument 7026/96). c) In het besluit van de Raad van 27 april 1998 wordt de regeling vastgesteld inzake de machtiging van ambtenaren en personeelsleden van het secretariaat-generaal van de Raad voor de raadpleging van gerubriceerde gegevens die de Raad in zijn bezit heeft. d) Besluit nr. 24/95 van de secretaris-generaal van de Raad van 30 januari 1995 bevat de maatregelen betreffende de bescherming van gerubriceerde gegevens die op het secretariaat-generaal van de Raad van toepassing zijn. e) Ik ben op de hoogte van de regels, maatregelen en procedures die vervat zijn in de beveiligingsvoorschriften van de West-Europese Unie (RS 100), die de beveiliging en de bescherming van gerubriceerde gegevens van de West-Europese Unie beogen. f) Ik neem er nota van dat de West-Europese Unie beveiligingsverdragen heeft gesloten met WEU-staten en met de Noord-Atlantische Verdragsorganisatie. Bij dezen, en in het licht van wat voorafgaat: - stem ik in met de aan deze brief gehechte beveiligingsregels voor de uitwisseling van gerubriceerde gegevens en stukken; - verbind ik mij tot de toepassing ervan binnen de Raad van de Europese Unie; - stem ik ermee in te blijven toezien op de uitvoering van deze beveiligingsregelingen. Ik moge u voorstellen dat u, indien de bovenstaande regelingen voor het secretariaat-generaal van de West-Europese Unie aanvaardbaar zijn, deze instemming met een aan mij gerichte nota bevestigt. Hoogachtend, Jurgen TRUMPF Bijlage De heer Jürgen Trumpf Secretaris-generaal van de Raad van de Europese Unie Wetstraat 175 1048 Brussel Brussel 15 april 1999. Geachte heer, Ik heb de eer u de ontvangst te bevestigen van uw nota van 15 april 1999, waarin onder meer staat dat: - de samenwerking tussen de West-Europese Unie en de Europese Unie, ingesteld bij de Verdragen van Maastricht en Amsterdam en de desbetreffende verklaringen van de West-Europese Unie van 10 december 1991 en 22 juli 1997, vereist dat tussen het secretariaat-generaal van de West-Europese Unie en het secretariaat-generaal van de Raad van de Europese Unie gevoelige en/of bijzondere informatie, bekend als gerubriceerde gegevens en stukken, wordt uitgewisseld; - passende beveiligingsregelingen nodig zijn om ervoor te zorgen dat de rubriceringsgraad en de beveiligingsvoorschriften van beide organisaties bij de behandeling van gerubriceerde gegevens en stukken worden nageleefd; - het nodig is dat wij beveiligingsregels voor de uitwisseling van voornoemde gerubriceerde gegevens en stukken overeenkomen en dat wij ons verbinden tot de toepassing ervan in onze respectieve organisaties. Ik onderschrijf bovenstaande overwegingen ten volle. Mijnerzijds wens ik het volgende te memoreren en te bevestigen: a) De praktische regelingen voor de uitwisseling van schriftelijk materiaal tussen het secretariaat-generaal van de West-Europese Unie en het secretariaat-generaal van de Raad van de Europese Unie zijn opgesteld (CM(96) 22) en worden thans herzien en bijgewerkt. b) De Raad van de West-Europese Unie heeft een besluit genomen over de officiële toezending van documenten van de West-Europese Unie aan de Europese Unie (CM(96) 24 herzien). c) De beveiligingsvoorschriften van de West-Europese Unie staan in RS 100. d) De West-Europese Unie heeft beveiligingsverdragen gesloten met WEU-staten en met de Noord-Atlantische Verdragsorganisatie. e) Ik ben op de hoogte van de regels, maatregelen en procedures in het besluit van de Raad van de Europese Unie van 27 april 1998 (betreffende de regeling inzake de machtiging van ambtenaren en personeelsleden van het secretariaat-generaal van de Raad voor de raadpleging van gerubriceerde gegevens die de Raad in zijn bezit heeft) en in besluit nr. 24/95 van de secretaris-generaal van de Raad inzake de maatregelen betreffende de bescherming van gerubriceerde gegevens die op het secretariaat-generaal van de Raad van toepassing zijn, welke beogen gerubriceerde gegevens van de Europese Unie te beveiligen en te beschermen. Bij dezen en in het licht van wat voorafgaat: - stem ik in met de aan deze brief gehechte beveiligingsregels voor de uitwisseling van gerubriceerde gegevens en stukken; - verbind ik mij tot de toepassing ervan binnen de West-Europese Unie; - stem ik ermee in te blijven toezien op de uitvoering van deze beveiligingsregelingen. Ik heb de eer u met deze nota te bevestigen dat de bovenstaande regelingen voor het secretariaat-generaal van de West-Europese Unie aanvaardbaar zijn. Hoogachtend, José CUTILEIRO Bijlage Bijlage bij Bijlage V Beveiligingsregels voor de uitwisseling van gerubriceerde gegevens en stukken tussen het secretariaat-generaal van de WEU en het secretariaat-generaal van de Raad van de EU 1. Het secretariaat-generaal van de Raad van de EU en het secretariaat-generaal van de WEU, hierna genoemd \"de partijen\", a) beschermen en beveiligen de gerubriceerde gegevens en stukken die door de andere partij worden verstrekt, in overeenstemming met de maatregelen voor de bescherming van gerubriceerde gegevens en stukken die voor de partij van herkomst van kracht zijn; b) handhaven de rubriceringsgraad van de andere partij met betrekking tot gegevens en stukken die afkomstig zijn van die partij en beveiligen die gerubriceerde gegevens en stukken dienovereenkomstig; c) gebruiken gerubriceerde gegevens en stukken niet voor andere doelen dan die welke zijn aangegeven door de partij van herkomst en waarvoor de gerubriceerde gegevens en stukken uitgewisseld zijn; d) maken die gerubriceerde gegevens en stukken niet bekend aan derden zonder de toestemming van de partij van herkomst. 2. De secretarissen-generaal van de partijen: a) zie toe op de toepassing van de betreffende bepalingen door de partijen; b) zijn namens de respectieve Raden en op hun gezag verantwoordelijk voor de beveiligingsregelingen voor de bescherming van uitgewisselde gerubriceerde gegevens en stukken. 3. De partijen zorgen ervoor dat een onderzoek wordt uitgevoerd naar alle personen die onder hun gezag staan en die bij de uitoefening van hun ambt gerubriceerde gegevens en stukken moeten kunnen of kunnen raadplegen, dat die personen naar behoren gemachtigd zijn en grondig geïnformeerd zijn over hun verantwoordelijkheden terzake van beveiliging voordat zij gerubriceerde gegevens en stukken mogen raadplegen. 4. De partijen verlenen elkaar wederzijdse bijstand inzake beveiligingszaken van gemeenschappelijk belang. De partijen voeren wederzijdse inspecties uit naar de naleving en de doeltreffendheid van de maatregelen en procedures ter beveiliging en bescherming van uitgewisselde gerubriceerde gegevens en stukken. 5. Elke partij neemt alle nodige maatregelen opdat de betrokken lidstaat/lidstaten in rechte kan/kunnen optreden tegen personen die roekloos omspringen met de uitgewisselde gerubriceerde gegevens en stukken, waardoor de andere partij aan een risico wordt blootgesteld. 6. Elke partij kan de uitwisseling van gerubriceerde gegevens en stukken staken door de andere partij daar schriftelijk van in kennis te stellen. Er dienen onmiddellijk besprekingen te worden aangevat om de maatregelen te nemen die nodig zijn voor de hervatting van de uitwiselling van gerubriceerde informatie. Onverminderd de staking van de uitwisseling blijven alle uitgewisselde gerubriceerde gegevens en stukken beschermd in overeenstemming met de beveiligingsvoorschriften van de partij van herkomst. BIJLAGE VI BRIEFWISSELING OVER BEVEILIGINGSREGELINGEN TUSSEN DE VOORZITTER VAN DE EUROPESE COMMISSIE EN DE SECRETARIS-GENERAAL VAN DE WEU De heer Jacques Santer Voorzitter van de Europese Commissie Wetstraat 200 1000 Brussel 30 april 1999. Geachte heer, Het is u bekend dat de samenwerking tussen de West-Europese Unie en de Europese Unie, ingesteld bij de Verdragen van Maastricht en Amsterdam en de desbetreffende verklaringen van de West-Europese Unie van 10 december 1991 en 22 juli 1997, vereist dat tussen het secretariaat-generaal van de West-Europese Unie en de Europese Commissie gevoelige en/of bijzondere informatie, bekend als gerubriceerde gegevens en stukken, wordt uitgewisseld. Daarom zijn passende beveiligingsregelingen nodig om ervoor te zorgen de rubriceringsgraad en de beveiligingsregels van beide organisaties bij de behandeling van gerubriceerde gegevens en stukken worden nageleefd. Het is dan ook nodig dat wij beveiligingsregels voor de uitwisseling van voornoemde gerubriceerde gegevens en stukken overeenkomen en dat wij ons verbinden tot de toepassing ervan in onze respectieve organisaties. Bij dezen wens ik het volgende te memoreren en onder uw aandacht te brengen: a) De praktische regelingen voor de uitwisseling van schriftelijk materiaal tussen het secretariaat-generaal van de West-Europese Unie en de Europese Commissie zijn opgesteld (CM(96) 23) en worden thans herzien en bijgewerkt. b) De beveiligingsvoorschriften van de West-Europese Unie staan in RS100. c) De West-Europese Unie heeft beveiligingsverdragen gesloten met WEU-staten en met de Noord-Atlantische Verdragsorganisatie. Ik ben op de hoogte van de regels, maatregelen en procedures die zijn vervat in besluit C(99) 423 van de Europese Commissie van 25 februari betreffende de regeling inzake de machtiging van ambtenaren en andere personeelsleden van de Europese Commissie tot raadpleging van gerubriceerde informatie die de Commissie in haar bezit heeft, alsmede in besluit C(94) 3282 van de Europese Commissie van 30 november 1994 betreffende de beveiligingsmaatregelen van toepassing op de gerubriceerde informatie die in het kader van de werkzaamheden van de Europese Unie wordt samengesteld of uitgewisseld. Ik neem er nota van dat er in eenheid A.1 van directoraat-generaal I.A passende beveiligingsregelingen zijn toegepast om de ontvangst en het bezit van gerubriceerde gegevens en stukken van de West-Europese Unie mogelijk te maken en ik verklaar mij bereid mee te werken aan de opstelling van soortgelijke beveiligingsregelingen voor andere Commissiediensten. Bij dezen, en in het licht van wat voorafgaat: - stem ik in met de aan deze brief gehechte beveiligingsregels voor de uitwisseling van gerubriceerde gegevens en stukken; - verbind ik mij tot de toepassing ervan binnen de West-Europese Unie; - stem ik ermee in te blijven toezien op de uitvoering van deze beveiligingsregelingen. Ik moge u voorstellen dat u, indien de bovenstaande regelingen voor de Europese Commissie aanvaardbaar zijn, deze instemming met een aan mij gerichte nota bevestigt. Hoogachtend, José CUTILEIRO Bijlage De heer José Cutileiro Secretaris-generaal van de West-Europese Unie Regentschapsstraat 4 1000 Brussel 30 april 1999. Geachte heer, Ik heb de eer u de ontvangst te bevestigen van uw nota van 30 april 1999, waarin onder meer staat dat: - de samenwerking tussen de West-Europese Unie en de Europese Unie, ingesteld bij de Verdragen van Maastricht en Amsterdam en de desbetreffende verklaringen van de West-Europese Unie van 10 december 1991 en 22 juli 1997, vereist dat tussen het secretariaat-generaal van de West-Europese Unie en de Europese Commissie gevoelige en/of bijzondere informatie, bekend als gerubriceerde gegevens en stukken, wordt uitgewisseld; - passende beveiligingsregelingen nodig zijn om ervoor te zorgen dat de rubriceringsgraad en de beveiligingsvoorschriften van beide organisaties bij de behandeling van gerubriceerde gegevens en stukken worden nageleefd; - het nodig is dat wij beveiligingsregels voor de uitwisseling van voornoemde gerubriceerde gegevens en stukken overeenkomen en dat wij ons verbinden tot de toepassing ervan in onze respectieve organisaties. Ik onderschrijf bovenstaande overwegingen ten volle. Mijnerzijds wens ik het volgende te memoreren en te bevestigen: a) De praktische regelingen voor de uitwisseling van schriftelijk materiaal tussen de West-Europese Unie en de Europese Commissie zijn opgesteld (EU-Raadsdocument 11625/96). b) Besluit C(99) 423 van de Commissie van 25 februari 1999 betreffende de regeling inzake de machtiging van ambtenaren en andere personeelsleden van de Europese Commissie tot raadpleging van gerubriceerde informatie die de Commissie in haar bezit heeft. c) Besluit C(94) 3282 van de Commissie van 30 november 1994 betreffende de beveiligingsmaatregelen van toepassing op de gerubriceerde informatie die in het kader van de werkzaamheden van de Europese Unie wordt samengesteld of uitgewisseld. d) Ik ben op de hoogte van de regels, maatregelen en procedures die vervat zijn in de beveiligingsvoorschriften van de West-Europese Unie (RS 100), die de beveiliging en de bescherming van gerubriceerde gegevens van de West-Europese Unie beogen. e) Ik neem er nota van dat de West-Europese Unie beveiligingsverdragen heeft gesloten met WEU-staten en met de Noord-Atlantische Verdragsorganisatie. Ik verklaar dat er overeenkomstig de bijgaande regels beveiligingsregelingen in eenheid A.1 van directoraat-generaal I.A zijn toegepast om de ontvangst en het bezit van gerubriceerde gegevens en stukken van de West-Europese Unie mogelijk te maken en ik stem ermee in te blijven toezien op de noodzaak deze beveiligingsregelingen op andere Commissiediensten toe te passen. Bij dezen, en in het licht van wat voorafgaat: - stem ik in met de aan deze brief gehechte beveiligingsregels voor de uitwisseling van gerubriceerde gegevens en stukken; - verbind ik mij tot de toepassing ervan binnen de Europese Commissie; - stem ik ermee in te blijven toezien op de uitvoering van deze beveiligingsregelingen. Ik heb de eer u met deze nota te bevestigen dat de bovenstaande regelingen voor de Europese Commissie aanvaardbaar zijn. Hoogachtend, Jacques SANTER Bijlage Bijlage bij bijlage VI Beveiligingsregels voor de uitwisseling van gerubriceerde gegevens en stukken tussen het secretariaat-generaal van de WEU en de Europese Commissie 1. Het secretariaat-generaal van de WEU en de Europese Commissie, hierna \"de partijen\" genoemd, a) beschermen en beveiligen de gerubriceerde gegevens en stukken die door de andere partij worden verstrekt, in overeenstemming met de maatregelen voor de bescherming van gerubriceerde gegevens en stukken die voor de partij van herkomst van kracht zijn; b) handhaven de rubriceringsgraad van de andere partij met betrekking tot gegevens en stukken die afkomstig zijn van die partij en beveiligen die gerubriceerde gegevens en stukken dienovereenkomstig; c) gebruiken gerubriceerde gegevens en stukken niet voor andere doelen dan die welke zijn aangegeven door de partij van herkomst en waarvoor de gerubriceerde gegevens en stukken uitgewisseld zijn; d) maken die gerubriceerde gegevens en stukken niet bekend aan derden zonder de toestemming van de partij van herkomst. 2. De secretaris-generaal van de WEU en de voorzitter van de Europese Commissie: a) zien toe op de toepassing van de betreffende bepalingen door de partijen; b) zijn namens de WEU-Raad en de Europese Commissie en op hun gezag verantwoordelijk voor de beveiligingsregelingen voor de bescherming van uitgewisselde gerubriceerde gegevens en stukken. 3. De partijen zorgen ervoor dat een onderzoek wordt uitgevoerd naar alle personen die onder hun gezag staan en die bij de uitoefening van hun ambt gerubriceerde gegevens en stukken moeten kunnen of kunnen raadplegen, dat die personen naar behoren gemachtigd zijn en grondig geïnformeerd zijn over hun verantwoordelijkheden terzake van beveiliging vordat zij gerubriceerde gegevens en stukken mogen raadplegen. 4. De partijen verlenen elkaar wederzijdse bijstand inzake beveiligingszaken van gemeenschappelijk belang. De partijen voeren wederzijdse inspecties uit naar de naleving en de doeltreffendheid van de maatregelen en procedures ter beveiliging en bescherming van uitgewisselde gerubriceerde gegevens en stukken. 5. Elke partij neemt alle nodige maatregelen opdat de betrokken lidstaat/lidstaten in rechte kan/kunnen optreden tegen personen die roekeloos omspringen met de uitgewisselde gerubriceerde gegevens en stukken, waardoor de andere partij aan een risico wordt blootgesteld. 6. Elke partij kan de uitwisseling van gerubriceerde gegevens en stukken staken door de andere partij daar schriftelijk van in kennis te stellen. Er dienen onmiddellijk besprekingen te worden aangevat om de maatregelen te nemen die nodig zijn voor de hervatting van de uitwisseling van gerubriceerde informatie. Onverminderd de staking van de uitwisseling blijven alle uitgewisselde gerubriceerde gegevens en stukken beschermd in overeenstemming met de beveiligingsvoorschriften van de partij van herkomst.",
  "source": "EUR LEX"
}