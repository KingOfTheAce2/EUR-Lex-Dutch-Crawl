{
  "url": "http://www.w3.org/1999/xhtml\"><!--",
  "content": "L_202500512NL.000101.fmx.xml Publicatieblad van de Europese Unie NL L-serie 2025/512 20.3.2025 UITVOERINGSVERORDENING (EU) 2025/512 VAN DE COMMISSIE van 13 maart 2025 betreffende technische regelingen voor de ontwikkeling, het onderhoud en het gebruik van elektronische systemen voor de uitwisseling en de opslag van informatie overeenkomstig Verordening (EU) nr. 952/2013 van het Europees Parlement en van de Raad DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) nr. 952/2013 ( 1 ) van het Europees Parlement en van de Raad van 9 oktober 2013 tot vaststelling van het douanewetboek van de Unie, en met name artikel 8, lid 1, punt b), artikel 17 en artikel 50, lid 1, Overwegende hetgeen volgt: (1) Overeenkomstig artikel 6, lid 1, van Verordening (EU) nr. 952/2013 (“het wetboek” of “DWU”) moeten alle uitwisselingen van informatie, zoals aangiften, aanvragen of beschikkingen, tussen douaneautoriteiten van de lidstaten onderling en tussen marktdeelnemers en douaneautoriteiten van de lidstaten, alsmede de door de douanewetgeving van de Unie vereiste opslag van die informatie, met behulp van elektronische gegevensverwerkingstechnieken geschieden. (2) Bij Uitvoeringsbesluit (EU) 2023/2879 ( 2 ) van de Commissie is het werkprogramma vastgesteld voor de implementatie van de voor de toepassing van het wetboek vereiste elektronische systemen, die worden ontwikkeld in het kader van de projecten die in deel II van de bijlage bij dat uitvoeringsbesluit zijn vermeld. (3) Er moeten belangrijke technische regelingen voor de werking van de elektronische systemen worden gespecificeerd, zoals regelingen voor de ontwikkeling, het testen en de uitrol, alsook voor het onderhoud en voor de wijzigingen die in de elektronische systemen moeten worden aangebracht. Daarnaast moeten er regelingen worden gespecificeerd met betrekking tot de bescherming van gegevens, de bijwerking van gegevens, de beperking van de gegevensverwerking en de eigendom en veiligheid van de systemen. (4) Om de rechten en belangen van de Unie, de lidstaten en de marktdeelnemers te waarborgen, is het van belang om procedureregels vast te leggen en te voorzien in alternatieve oplossingen voor het geval er zich een tijdelijke storing in een elektronisch systeem voordoet. (5) Het douaneportaal voor ondernemers van de Europese Unie (EUCTP), dat oorspronkelijk is ontwikkeld in het kader van de DWU-projecten Geautoriseerde Marktdeelnemers (AEO), Europese Bindende Tariefinlichtingen (EBTI) en Inlichtingenbladen (INF) voor bijzondere regelingen (INF SP), is opgezet als één toegangspunt voor marktdeelnemers en andere personen, dat toegang biedt tot elk van de specifieke ondernemersportalen die voor de systemen in kwestie ontwikkeld zijn. (6) Het systeem Douanebeschikkingen (CDS), dat is ontwikkeld in het kader van het in Uitvoeringsbesluit (EU) 2023/2879 genoemde DWU-project Douanebeschikkingen, strekt tot harmonisering van het aanvraag-, besluitvormings- en beheerproces voor douanebeschikkingen in de gehele Unie door uitsluitend een beroep te doen op elektronische gegevensverwerkingstechnieken. Er moeten daarom regels voor dat elektronische systeem worden vastgesteld. De reikwijdte van het systeem moet worden bepaald op basis van de via dit systeem aangevraagde, afgegeven en beheerde douanebeschikkingen. Er moeten nadere bepalingen worden vastgesteld voor de gemeenschappelijke componenten (een EU-ondernemersportaal, een centraal systeem voor het beheer van douanebeschikkingen en een klantreferentiesysteem) en de nationale componenten (een nationaal ondernemersportaal en een nationaal systeem voor het beheer van douanebeschikkingen) van het systeem waarin de functies en interconnecties van de componenten worden gespecificeerd. (7) Het systeem voor uniform gebruikersbeheer en digitale handtekeningen (UUM&DS), dat is ontwikkeld in het kader van het in Uitvoeringsbesluit (EU) 2023/2879 genoemde project Directe Toegang voor ondernemers tot de Europese informatiesystemen (uniform gebruikersbeheer & digitale handtekening), is gericht op het beheer van het authenticatie- en toegangscontroleproces voor marktdeelnemers en andere personen. Er moeten nadere bepalingen worden vastgesteld ten aanzien van de reikwijdte en de kenmerken van het systeem, waarbij de verschillende (gemeenschappelijke en nationale) componenten van het systeem en de functies en interconnecties van deze componenten worden gespecificeerd. (8) Het EBTI-systeem, dat in het kader van het in Uitvoeringsbesluit (EU) 2023/2879 genoemde DWU-project Bindende Tariefinlichtingen (BTI) is geüpgraded, strekt ertoe het aanvraag-, besluitvormings- en beheerproces voor BTI-beschikkingen in overeenstemming te brengen met de vereisten van het wetboek, met behulp van uitsluitend elektronische gegevensverwerkingstechnieken. Er moeten daarom regels voor dat systeem worden vastgesteld. Er moeten nadere bepalingen worden vastgesteld voor de gemeenschappelijke componenten (een EU-ondernemersportaal, een centraal EBTI-systeem en monitoring van het gebruik van BTI) en de nationale componenten (een nationaal ondernemersportaal en een nationaal BTI-systeem) van het systeem waarin de functies en interconnecties van de componenten worden gespecificeerd. Het project heeft bovendien tot doel de monitoring van het verplichte BTI-gebruik en de monitoring en het beheer van verlengd BTI-gebruik te vergemakkelijken. (9) Het systeem voor de registratie en identificatie van marktdeelnemers (EORI), dat in het kader van het in Uitvoeringsbesluit (EU) 2023/2879 genoemde DWU-project Systeem voor de registratie en identificatie van marktdeelnemers (EORI 2) is geüpgraded, maakt de registratie en identificatie mogelijk van marktdeelnemers van de Unie en uit derde landen en van andere personen met het oog op de toepassing van de douanewetgeving van de Unie. Er moeten daarom regels voor dat systeem worden vastgesteld waarin de componenten (centraal EORI-systeem en nationale EORI-systemen) en het gebruik van het EORI-systeem worden gespecificeerd. Om de uniforme toepassing van de douanewetgeving en douanecontroles te waarborgen, hetgeen alle wetgeving omvat die betrekking heeft op binnenbrengen, invoer, uitvoer, douanevervoer en uitgaan van de goederen, met inbegrip van beperkende maatregelen overeenkomstig artikel 46 en artikel 50, lid 1, van het wetboek, en met name om de lidstaten door middel van gegevensverwerking te voorzien van verrijkte gegevens en andere informatie die relevant is voor de identificatie van risico’s, en voor de vergelijking en analyse van gegevens uit verschillende bronnen op het niveau van de Unie, moet ervoor worden gezorgd dat de Commissie toegang krijgt tot de centrale component van het EORI-systeem. Bovendien moet de Commissie, zoals bepaald in artikel 17 van het Verdrag betreffende de Europese Unie, toezien op de toepassing van de Verdragen en van de op grond daarvan door de instellingen vastgestelde maatregelen, met inbegrip van de douanewetgeving en dus ook de bepalingen betreffende identificatie en registratie van marktdeelnemers in de douanewetgeving, de onderhavige verordening en Uitvoeringsbesluit (EU) 2023/2879, die zijn vastgesteld overeenkomstig artikel 280, lid 2, punt b), van het wetboek om de efficiëntie, doeltreffendheid en uniforme toepassing van douaneprocedures, met inbegrip van douanecontroles, te verbeteren. Daarom moet ook het EORI-systeem, als een van de systemen die in deze verordening en in Uitvoeringsbesluit (EU) 2023/2879 zijn vastgesteld, en zoals ook al is bepaald met betrekking tot het invoercontrolesysteem 2 (ICS2) en het Surveillance-systeem, door de Commissie worden gebruikt om de uniforme, doeltreffende en efficiënte uitvoering van de douanewetgeving te waarborgen, en om die reden moet worden verduidelijkt dat de Commissie ook voor dit doel toegang moet hebben tot de centrale component van het EORI-systeem. (10) Het AEO-systeem, dat in het kader van het in Uitvoeringsbesluit (EU) 2023/2879 genoemde DWU-project Geautoriseerde Marktdeelnemers (AEO) is geüpgraded, strekt ertoe de bedrijfsprocessen met betrekking tot AEO-aanvragen en -vergunningen en het beheer van die aanvragen en vergunningen te verbeteren. Met het systeem wordt verder beoogd het elektronische formulier voor AEO-aanvragen en -beschikkingen te implementeren en marktdeelnemers toegang te geven tot een EUCTP om langs elektronische weg AEO-aanvragen in te dienen en AEO-beschikkingen te ontvangen. Er moeten nadere bepalingen worden vastgesteld voor de gemeenschappelijke componenten van het systeem. (11) Het invoercontrolesysteem 2 (ICS2), dat in het kader van het in Uitvoeringsbesluit (EU) 2023/2879 genoemde ICS2-project is ontwikkeld, strekt ertoe de veiligheid ten aanzien van goederen die de Unie binnenkomen, te vergroten. Het systeem ondersteunt de verzameling van gegevens van summiere aangiften bij binnenbrengen van verschillende marktdeelnemers en andere personen die actief zijn in de internationale toeleveringsketens van goederen. Het is ook bedoeld voor de ondersteuning van alle uitwisselingen van informatie met betrekking tot de naleving van de vereisten van summiere aangiften bij binnenbrengen tussen de douaneautoriteiten van de lidstaten en marktdeelnemers en andere personen via een geharmoniseerde ondernemersinterface die als gemeenschappelijke of als nationale toepassing is ontwikkeld. Het systeem is eveneens bedoeld voor de ondersteuning, via een gemeenschappelijk register en daarmee samenhangende processen, van de realtime coöperatieve implementatie van de veiligheidsrisicoanalyse door de douanekantoren van eerste binnenkomst, en de ondersteuning van de uitwisseling van risicoanalyseresultaten tussen de douaneautoriteiten van de lidstaten, voorafgaand aan het vertrek van goederen uit derde landen en/of vóór hun aankomst in het douanegebied van de Unie. Voorts ondersteunt het systeem douanemaatregelen die bij risicoanalyse geïdentificeerde veiligheidsrisico’s moeten ondervangen, met inbegrip van douanecontroles en de uitwisseling van controleresultaten, en in voorkomend geval kennisgevingen aan marktdeelnemers en andere personen met betrekking tot bepaalde, door hen te nemen maatregelen om de risico’s te beperken. Tot slot ondersteunt het systeem het toezicht op en de evaluatie van de implementatie van de in het wetboek bedoelde gemeenschappelijke veiligheidsrisicocriteria en -normen en de controlemaatregelen en prioritaire controlegebieden door de Commissie en de douaneautoriteiten van de lidstaten. Om bovengenoemde redenen moeten er nadere regels worden vastgesteld met betrekking tot de componenten en het gebruik van het systeem. (12) Overeenkomstig Besluit nr. 6/2020 ( 3 ) van het Gemengd Comité en artikel 12, lid 2, van het Windsor-kader ( 4 ) moet worden bevestigd dat de vertegenwoordigers van de Unie als bedoeld in artikel 12, lid 2, van het Windsor-kader de gegevens in verband met het Verenigd Koninkrijk met betrekking tot Noord-Ierland, die via het ICS2 worden verzameld, mogen blijven gebruiken. (13) Het geautomatiseerde uitvoersysteem, dat in het kader van het in Uitvoeringsbesluit (EU) 2023/2879 genoemde DWU-project Geautomatiseerd Uitvoersysteem (AES) is geüpgraded, strekt ertoe het bestaande uitvoercontrolesysteem te upgraden overeenkomstig de nieuwe bedrijfs- en gegevensvereisten van het wetboek. Dit systeem moet ook alle vereiste functionaliteiten bieden en zorgen voor de noodzakelijke interfaces met ondersteunende systemen, namelijk het nieuwe geautomatiseerde systeem voor douanevervoer (NCTS) en het systeem voor toezicht op het verkeer van accijnsgoederen. Voorts wordt met het AES de implementatie van de functionaliteiten voor de gecentraliseerde uitklaring ondersteund. Aangezien het AES een gedecentraliseerd systeem is, moeten er regels worden vastgesteld waarin de componenten en het gebruik van het systeem worden gespecificeerd. (14) Omwille van de bedrijfscontinuïteit en om ernstige verstoringen van het handelsverkeer te voorkomen, moeten de lidstaten de mogelijkheid hebben om gebruik te blijven maken van de overgangsmaatregelen en ondersteunende mechanismen, met inbegrip van de centrale convertor voor het AES, gedurende een verlengde periode die eindigt op de in artikel 56 van deze verordening vastgestelde datum, die na de in de bijlage bij Uitvoeringsbesluit (EU) 2023/2879 vastgestelde uitroltermijn voor het AES valt. (15) Het NCTS, dat in het kader van het in Uitvoeringsbesluit (EU) 2023/2879 genoemde DWU-project Nieuw Geautomatiseerd Systeem voor douanevervoer (NCTS) is geüpgraded, strekt ertoe het bestaande NCTS (fase 4) te upgraden overeenkomstig de nieuwe bedrijfs- en gegevensvereisten van het wetboek. Dit systeem moet ook nieuwe functionaliteiten bieden die in het wetboek zijn vermeld, en zorgen voor de noodzakelijke interfaces met ondersteunende systemen en het AES. Aangezien het NCTS een gedecentraliseerd systeem is, moeten er regels worden vastgesteld waarin de componenten en het gebruik van het systeem worden gespecificeerd. (16) Het INF SP-systeem, dat is ontwikkeld in het kader van het in Uitvoeringsbesluit (EU) 2023/2879 genoemde DWU-project Inlichtingenbladen (INF) voor bijzondere regelingen, strekt ertoe een nieuw trans-Europees systeem te ontwikkelen ter ondersteuning en stroomlijning van de beheerprocessen en de elektronische verwerking van INF-gegevens op het gebied van bijzondere regelingen. Er moeten nadere bepalingen worden vastgesteld om de componenten en het gebruik van het systeem te specificeren. (17) Overeenkomstig artikel 46, leden 3 en 5, en artikel 47, lid 2, van het wetboek, artikel 8 van de Overeenkomst betreffende de Europese Economische Ruimte ( 5 ) , Protocol nr. 10 inzake de vereenvoudiging van controles en formaliteiten in het goederenvervoer, zoals gewijzigd bij Besluit nr. 76/2009 ( 6 ) van het Gemengd Comité van de EER, en artikel 12 van de Overeenkomst tussen de Europese Gemeenschap en de Zwitserse Bondsstaat van 25 juni 2009 inzake de vereenvoudiging van de controles en formaliteiten bij het goederenvervoer en inzake douaneveiligheidsmaatregelen, zoals gewijzigd bij Besluit nr. 1/2021 ( 7 ) van het Gemengd Comité EU-Zwitserland, strekt het in artikel 36 van Uitvoeringsverordening (EU) 2015/2447 van de Commissie ( 8 ) bedoelde douanerisicobeheersysteem (CRMS) tot ondersteuning van de uitwisseling van risico-informatie tussen de douaneautoriteiten van de lidstaten, Zwitserland en Noorwegen en tussen die douaneautoriteiten en de Commissie ter ondersteuning van de uitvoering van het gemeenschappelijk kader voor risicobeheer. (18) Het systeem voor gecentraliseerde inklaring (CCI), dat in het kader van het in Uitvoeringsbesluit (EU) 2023/2879 genoemde DWU-project Gecentraliseerde Inklaring (CCI) is ontwikkeld, moet het mogelijk maken dat goederen via gecentraliseerde vrijmaking onder een douaneregeling kunnen worden geplaatst, zodat marktdeelnemers hun douaneactiviteiten kunnen centraliseren. De verwerking van de douaneaangifte en de fysieke vrijgave van de goederen moeten door de desbetreffende douanekantoren worden gecoördineerd. Aangezien het CCI een gedecentraliseerd systeem is, moeten er regels worden vastgesteld waarin de componenten en het gebruik van het systeem worden gespecificeerd. (19) Het in de artikelen 68 tot en met 93 van Uitvoeringsverordening (EU) 2015/2447 bedoelde systeem van geregistreerde exporteurs (REX) strekt ertoe exporteurs die zijn geregistreerd in de Unie en in sommige derde landen waarmee de Unie een preferentiële handelsregeling heeft, de mogelijkheid te bieden zelf verklaringen inzake de oorsprong van hun goederen af te geven. Er moeten nadere bepalingen worden vastgesteld om de componenten en het gebruik van het systeem te specificeren. (20) Het systeem Bewijs van Uniestatus (PoUS), dat in het kader van het in Uitvoeringsbesluit (EU) 2023/2879 genoemde DWU-project PoUS is ontwikkeld, heeft tot doel een nieuw trans-Europees systeem op te zetten voor het opslaan, beheren en opvragen van bewijzen van Uniestatus in de vorm van T2L-/T2LF-documenten en douanemanifesten. Er moeten regels worden vastgesteld waarin de componenten en het gebruik van het systeem worden gespecificeerd. (21) Het Surveillance-systeem, dat in het kader van het in Uitvoeringsbesluit (EU) 2023/2879 genoemde DWU-project Surveillance 3 is geüpgraded, strekt ertoe het Surveillance 2+-systeem te upgraden zodat dit aansluit bij de vereisten van het DWU, zoals de standaarduitwisseling van informatie via elektronische gegevensverwerkingstechnieken en de vaststelling van functionaliteiten waarmee het geheel van de door de lidstaten aangeleverde toezichtgegevens kan worden verwerkt en geanalyseerd. Voorts biedt het Surveillance-systeem, dat beschikbaar is voor de Commissie en de lidstaten, mogelijkheden tot datamining en rapportagefuncties. Er moeten regels worden vastgesteld waarin de componenten en het gebruik van het systeem worden gespecificeerd. (22) Het systeem voor het beheer van de zekerheidstelling (GUM), dat in het kader van het in Uitvoeringsbesluit (EU) 2023/2879 genoemde DWU-project GUM is ontwikkeld, strekt ertoe een efficiënt en effectief beheer van de verschillende soorten zekerheden te waarborgen, met uitzondering van douanevervoer, dat in het kader van het NCTS-project wordt afgewikkeld. Er moeten nadere bepalingen worden vastgesteld om de componenten en het gebruik van het systeem te specificeren. (23) Wanneer de Commissie samen met de lidstaten als gezamenlijke verwerkingsverantwoordelijke optreedt, stellen de lidstaten en de Commissie een regeling voor de gezamenlijke verwerkingsverantwoordelijkheid vast overeenkomstig artikel 26 van Verordening (EU) 2016/679 ( 9 ) van het Europees Parlement en de Raad en artikel 28 van Verordening (EU) 2018/1725 ( 10 ) van het Europees Parlement en de Raad. (24) Er moeten termijnen voor de bewaring van gegevens worden vastgesteld om de onverkorte toepassing van de douanewetgeving mogelijk te maken en een doeltreffend risicobeheer en doeltreffende controles, met inbegrip van controles achteraf, te waarborgen. (25) Bij Uitvoeringsverordening (EU) 2023/1070 ( 11 ) van de Commissie zijn technische regelingen vastgesteld voor de ontwikkeling, het onderhoud en het gebruik van elektronische systemen voor de uitwisseling van informatie en voor de opslag van dergelijke informatie overeenkomstig het wetboek. Gezien het aantal wijzigingen dat in die verordening moet worden aangebracht om rekening te houden met het feit dat het GUM volledig operationeel is geworden, met de ontwikkelingen in de aanpak van de overstap naar het AES en met de geactualiseerde gegevenstoegang voor het EORI, moet Uitvoeringsverordening (EU) 2023/1070 worden ingetrokken en door een nieuwe uitvoeringsverordening worden vervangen. (26) Deze verordening eerbiedigt de grondrechten en neemt de in het Handvest van de grondrechten van de Europese Unie erkende beginselen in acht, met name het recht op bescherming van persoonsgegevens. Voor zover het voor de uniforme toepassing van de douanewetgeving van de Unie noodzakelijk is om persoonsgegevens in de elektronische systemen te verwerken, moeten de autoriteiten van de lidstaten deze gegevens verwerken overeenkomstig Verordening (EU) 2016/679 en moet de Commissie deze gegevens verwerken overeenkomstig Verordening (EU) 2018/1725. De door de elektronische systemen verwerkte persoonsgegevens van marktdeelnemers en andere personen moeten worden beperkt tot de gegevensset zoals omschreven in titel II, deel 3, groep 33 — Partijen, van bijlage A; titel II, groep 13 — Partijen, van bijlage B; en bijlage 12-01 bij Gedelegeerde Verordening (EU) 2015/2446 van de Commissie ( 12 ) . (27) De Europese Toezichthouder voor gegevensbescherming is geraadpleegd overeenkomstig artikel 42, lid 1, van Verordening (EU) 2018/1725. (28) De in deze verordening vervatte maatregelen zijn in overeenstemming met het advies van het Comité douanewetboek, HEEFT DE VOLGENDE VERORDENING VASTGESTELD: HOOFDSTUK I ALGEMENE BEPALINGEN Artikel 1 Toepassingsgebied 1.   Deze verordening is van toepassing op de volgende centrale systemen, die in het kader van de volgende in de bijlage bij Uitvoeringsbesluit (EU) 2023/2879 genoemde projecten zijn ontwikkeld of geüpgraded: a) het systeem Douanebeschikkingen (CDS), dat is ontwikkeld in het kader van het project Douanebeschikkingen van het douanewetboek van de Unie (“het wetboek” of “DWU”); b) het systeem voor uniform gebruikersbeheer en digitale handtekeningen (UUM&DS), dat is ontwikkeld in het kader van het project Directe Toegang voor ondernemers tot de Europese informatiesystemen (uniform gebruikersbeheer & digitale handtekening); c) het Europese systeem betreffende bindende tariefinlichtingen (EBTI), dat is geüpgraded in het kader van het DWU-project Bindende Tariefinlichtingen (BTI); d) het systeem voor de registratie en identificatie van marktdeelnemers (EORI), dat is geüpgraded in het kader van het DWU-project Systeem voor de registratie en identificatie van marktdeelnemers (EORI 2); e) het systeem voor geautoriseerde marktdeelnemers (AEO), dat is geüpgraded overeenkomstig de vereisten van het wetboek in het kader van het AEO-upgradeproject; f) het invoercontrolesysteem 2 (ICS2), dat is ontwikkeld in het kader van het ICS2-project; g) het systeem Inlichtingenbladen (INF) voor bijzondere regelingen (INF SP), dat is ontwikkeld in het kader van het DWU-project Inlichtingenbladen (INF) voor bijzondere regelingen; h) het systeem van geregistreerde exporteurs (REX), dat is ontwikkeld in het kader van het DWU-project REX; i) het systeem Bewijs van Uniestatus (PoUS), dat is ontwikkeld in het kader van het DWU-project PoUS; j) het Surveillance-systeem, dat is ontwikkeld in het kader van het DWU-project Surveillance 3. 2.   Deze verordening is van toepassing op de volgende gedecentraliseerde systemen, die in het kader van de volgende in de bijlage bij Uitvoeringsbesluit (EU) 2023/2879 genoemde projecten zijn ontwikkeld of geüpgraded: a) het geautomatiseerd uitvoersysteem (AES), dat is ontwikkeld overeenkomstig de vereisten van het wetboek in het kader van het AES-project; b) het nieuwe geautomatiseerde systeem voor douanevervoer (NCTS), dat is geüpgraded overeenkomstig de vereisten van het wetboek in het kader van het NCTS-project; c) het systeem voor gecentraliseerde inklaring (CCI), dat is ontwikkeld in het kader van het DWU-project CCI; d) het systeem Beheer van de zekerheidstelling (GUM), dat is ontwikkeld in het kader van DWU-project GUM. 3.   Deze verordening is ook van toepassing op de volgende centrale systemen: a) het douaneportaal voor ondernemers van de Europese Unie (EUCTP); b) het in artikel 36 van Uitvoeringsverordening (EU) 2015/2447 bedoelde douanerisicobeheersysteem (CRMS). Artikel 2 Definities Voor de toepassing van deze verordening wordt verstaan onder: 1) “gemeenschappelijke component” een component van de elektronische systemen die op Unieniveau ontwikkeld is en voor alle lidstaten beschikbaar is, dan wel door de Commissie als gemeenschappelijk is aangemerkt om redenen van efficiency, veiligheid en rationalisering; 2) “nationale component” een component van de elektronische systemen die op nationaal niveau ontwikkeld is en beschikbaar is in de lidstaat die hem heeft gecreëerd of daaraan heeft bijgedragen; 3) “trans-Europees systeem” een verzameling samenwerkende systemen waarbij de verantwoordelijkheden verdeeld zijn over de nationale overheden en de Commissie, dat is ontwikkeld in samenwerking met de Commissie; 4) “centraal systeem” een op het niveau van de Unie ontwikkeld trans-Europees systeem bestaande uit gemeenschappelijke componenten, die voor alle lidstaten beschikbaar zijn en waarvoor geen nationale component hoeft te worden gecreëerd; 5) “gedecentraliseerd systeem” een trans-Europees systeem bestaande uit gemeenschappelijke en nationale componenten op basis van gemeenschappelijke specificaties; 6) “EU Login” de gebruikersauthenticatiedienst van de Commissie, die geautoriseerde gebruikers in staat stelt om veilig toegang te krijgen tot een breed scala aan webdiensten van de Commissie; 7) “datamining” de analyse van grote hoeveelheden gegevens in digitale vorm met behulp van een analytische techniek om informatie te genereren die patronen, trends en correlaties bevat om risico’s te beperken en geïnformeerde besluitvorming op basis van menselijk ingrijpen mogelijk te maken; 8) “vertegenwoordigers van de Unie” de vertegenwoordigers van de Unie als bedoeld in artikel 12, lid 2, van het Windsor-kader. Artikel 3 Contactpunten voor de elektronische systemen De Commissie en de lidstaten wijzen voor elk van de in artikel 1 van deze verordening bedoelde elektronische systemen contactpunten voor de uitwisseling van informatie aan, teneinde te waarborgen dat de ontwikkeling, de exploitatie en het onderhoud van deze elektronische systemen op een gecoördineerde wijze plaatsvinden. De Commissie en de lidstaten delen elkaar de gegevens van deze contactpunten mee en informeren elkaar onmiddellijk over eventuele wijzigingen. HOOFDSTUK II EU-DOUANEPORTAAL VOOR ONDERNEMERS Artikel 4 Doel en structuur van het EUCTP Het EU-douaneportaal voor ondernemers (EUCTP) biedt marktdeelnemers en andere personen een uniek toegangspunt tot de specifieke ondernemersportalen van de in artikel 6, lid 1, van deze verordening genoemde trans-Europese systemen. Artikel 5 Authenticatie en toegang tot het EUCTP 1.   De authenticatie en de toegangscontrole van marktdeelnemers en andere personen met het oog op de toegang tot het EUCTP geschieden met behulp van het UUM&DS-systeem. Om zich te authenticeren voor en toegang te krijgen tot het EUCTP, dienen douanevertegenwoordigers hun vertegenwoordigingsbevoegdheid te registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. De bevoegdheid wordt niet geregistreerd voor de toegang tot de gedeelde ondernemersinterface voor het ICS2 als bedoeld in artikel 45 van deze verordening. 2.   De authenticatie en de toegangscontrole van de douaneautoriteiten van de lidstaten met het oog op de toegang tot het EUCTP geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot het EUCTP geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 6 Gebruik van het EUCTP 1.   Het EUCTP verleent toegang tot de specifieke ondernemersportalen van de trans-Europese systemen EBTI, AEO, INF, REX en PoUS als bedoeld in respectievelijk de artikelen 24, 38, 68, 83 en 96 van deze verordening, en tot de gedeelde ondernemersinterface voor het ICS2 als bedoeld in artikel 45 van deze verordening. 2.   Het EUCTP wordt gebruikt voor de uitwisseling van informatie tussen de douaneautoriteiten van de lidstaten en marktdeelnemers en andere personen over de verzoeken, aanvragen, vergunningen en beschikkingen met betrekking tot EBTI, AEO, INF, het REX-systeem en PoUS. 3.   Het EUCTP kan worden gebruikt voor de uitwisseling van informatie tussen de douaneautoriteiten van de lidstaten en marktdeelnemers en andere personen over summiere aangiften bij binnenbrengen en in voorkomend geval de wijzigingen daarvan, afgegeven verwijzingen en ongeldigmakingen met betrekking tot het ICS2. HOOFDSTUK III SYSTEEM DOUANEBESCHIKKINGEN Artikel 7 Doel en structuur van het CDS 1.   Het systeem Douanebeschikkingen (CDS) maakt de communicatie mogelijk tussen de Commissie, de douaneautoriteiten van de lidstaten, marktdeelnemers en andere personen ten behoeve van de indiening en de verwerking van de in artikel 8, lid 1, van deze verordening bedoelde aanvragen en beschikkingen en van het beheer van de beschikkingen betreffende de vergunningen, te weten wijzigingen, intrekkingen, nietigverklaringen en schorsingen. 2.   Het CDS bestaat uit de volgende gemeenschappelijke componenten: a) een EU-ondernemersportaal; b) een centraal systeem voor het beheer van douanebeschikkingen (“centraal CDMS”); c) een klantreferentiesysteem (CRS). 3.   De lidstaten kunnen de volgende nationale componenten ontwikkelen: a) een nationaal ondernemersportaal; b) een nationaal systeem voor het beheer van douanebeschikkingen (“nationaal CDMS”). Artikel 8 Gebruik van het CDS 1.   Het CDS wordt gebruikt voor de indiening en de verwerking van aanvragen voor de volgende vergunningen, en voor het beheer van beschikkingen betreffende die aanvragen of vergunningen: a) vergunningen voor de vereenvoudiging van de bepaling van bedragen die deel uitmaken van de douanewaarde van de goederen, zoals bedoeld in artikel 73 van het wetboek; b) vergunningen voor doorlopende zekerheidstelling, inclusief eventuele verlaging of ontheffing, zoals bedoeld in artikel 95 van het wetboek; c) vergunningen voor uitstel van betaling van de verschuldigde rechten zolang de toestemming niet voor één transactie wordt gegeven, zoals bedoeld in artikel 110 van het wetboek; d) vergunningen voor het beheer van opslagruimten voor tijdelijke opslag, zoals bedoeld in artikel 148 van het wetboek; e) vergunningen voor het onderhouden van een lijndienst, zoals bedoeld in artikel 120 van Gedelegeerde Verordening (EU) 2015/2446; f) vergunningen voor de status van toegelaten afgever, zoals bedoeld in artikel 128 van Gedelegeerde Verordening (EU) 2015/2446; g) vergunningen voor het regelmatige gebruik van de vereenvoudigde aangifte, zoals bedoeld in artikel 166, lid 2, van het wetboek; h) vergunningen voor gecentraliseerde vrijmaking, zoals bedoeld in artikel 179 van het wetboek; i) vergunningen voor het indienen van een douaneaangifte door inschrijving in de administratie van de aangever, inclusief voor de regeling uitvoer, zoals bedoeld in artikel 182 van het wetboek; j) vergunningen voor zelfbeoordeling, zoals bedoeld in artikel 185 van het wetboek; k) vergunningen voor de status van erkende weger van bananen, zoals bedoeld in artikel 155 van Gedelegeerde Verordening (EU) 2015/2446; l) vergunningen voor het gebruik van de regeling actieve veredeling, zoals bedoeld in artikel 211, lid 1, punt a), van het wetboek; m) vergunningen voor het gebruik van de regeling passieve veredeling, zoals bedoeld in artikel 211, lid 1, punt a), van het wetboek; n) vergunningen voor het gebruik van de regeling bijzondere bestemming, zoals bedoeld in artikel 211, lid 1, punt a), van het wetboek; o) vergunningen voor het gebruik van de regeling tijdelijke invoer, zoals bedoeld in artikel 211, lid 1, punt a), van het wetboek; p) vergunningen voor het beheer van opslagruimten voor opslag in een douane-entrepot, zoals bedoeld in artikel 211, lid 1, punt b), van het wetboek; q) vergunningen voor de status van toegelaten geadresseerde voor een TIR-operatie, zoals bedoeld in artikel 230 van het wetboek; r) vergunningen voor de status van toegelaten afzender voor Uniedouanevervoer, zoals bedoeld in artikel 233, lid 4, punt a), van het wetboek; s) vergunningen voor de status van toegelaten geadresseerde voor Uniedouanevervoer, zoals bedoeld in artikel 233, lid 4, punt b), van het wetboek; t) vergunningen voor het gebruik van verzegelingen van een bijzonder model, zoals bedoeld in artikel 233, lid 4, punt c), van het wetboek; u) vergunningen voor het gebruik van een aangifte douanevervoer met een beperkte gegevensset, zoals bedoeld in artikel 233, lid 4, punt d), van het wetboek; v) vergunningen voor het gebruik van een elektronisch vervoersdocument als douaneaangifte, zoals bedoeld in artikel 233, lid 4, punt e), van het wetboek. 2.   De gemeenschappelijke componenten van het CDS worden gebruikt voor de in lid 1 bedoelde aanvragen en vergunningen en voor het beheer van beschikkingen betreffende deze aanvragen en vergunningen, wanneer deze vergunningen of beschikkingen in meer dan één lidstaat van invloed kunnen zijn. De in lid 1, punt f), van deze verordening bedoelde vergunningen of besluiten worden opgeslagen in het centrale CDMS om ze beschikbaar te stellen voor het centrale PoUS-systeem. 3.   Een lidstaat kan besluiten dat de gemeenschappelijke componenten van het CDS kunnen worden gebruikt voor de in lid 1 bedoelde aanvragen en vergunningen en voor het beheer van beschikkingen betreffende deze aanvragen en vergunningen, wanneer deze vergunningen of beschikkingen alleen in die lidstaat van invloed zijn. 4.   Voor andere dan de in lid 1 genoemde aanvragen, vergunningen of beschikkingen wordt geen gebruik gemaakt van het CDS. Artikel 9 Authenticatie en toegang tot het CDS 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het CDS geschieden met behulp van het UUM&DS-systeem. Om zich te authenticeren voor en toegang te krijgen tot de gemeenschappelijke componenten van het CDS, dienen douanevertegenwoordigers hun vertegenwoordigingsbevoegdheid te registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het CDS geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het CDS geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 10 EU-ondernemersportaal 1.   Het EU-ondernemersportaal is een toegangspunt tot het CDS voor marktdeelnemers en andere personen. 2.   Het EU-ondernemersportaal communiceert met het centrale CDMS en met het nationale CDMS, indien dat door een lidstaat is ontwikkeld. 3.   Het EU-ondernemersportaal wordt gebruikt voor de in artikel 8, lid 1, van deze verordening bedoelde aanvragen en vergunningen en voor het beheer van beschikkingen betreffende deze aanvragen en vergunningen, wanneer deze vergunningen of beschikkingen in meer dan één lidstaat van invloed kunnen zijn. 4.   Een lidstaat kan besluiten dat het EU-ondernemersportaal kan worden gebruikt voor de in artikel 8, lid 1, van deze verordening bedoelde aanvragen en vergunningen en voor het beheer van beschikkingen betreffende deze aanvragen en vergunningen, wanneer deze vergunningen of beschikkingen alleen in die lidstaat van invloed zijn. Een lidstaat die besluit om het EU-ondernemersportaal te gebruiken voor vergunningen of beschikkingen die alleen in die lidstaat van invloed zijn, stelt de Commissie daarvan in kennis. Artikel 11 Centraal CDMS 1.   Het centrale CDMS wordt door de douaneautoriteiten van de lidstaten gebruikt om de in artikel 8, lid 1, van deze verordening bedoelde aanvragen en vergunningen te verwerken en beschikkingen betreffende deze aanvragen en vergunningen te beheren, teneinde na te gaan of aan de voorwaarden voor het aanvaarden van een aanvraag en voor het afgeven van een beschikking is voldaan. 2.   Het centrale CDMS communiceert met het EU-ondernemersportaal, het in artikel 13 van deze verordening bedoelde klantreferentiesysteem en het nationale CDMS indien dat door een lidstaat is ontwikkeld. Artikel 12 Raadpleging tussen de douaneautoriteiten van de lidstaten via het CDMS Een douaneautoriteit van een lidstaat gebruikt het centrale CDMS wanneer zij een douaneautoriteit van een andere lidstaat moet raadplegen voordat zij een beschikking over de in artikel 8, lid 1, van deze verordening bedoelde aanvragen of vergunningen afgeeft. Artikel 13 Klantreferentiesysteem 1.   Het klantreferentiesysteem wordt gebruikt voor de centrale opslag van gegevens met betrekking tot de in artikel 8, lid 1, van deze verordening bedoelde vergunningen en voor beschikkingen betreffende deze vergunningen, en maakt het mogelijk dat deze vergunningen via andere elektronische systemen die voor de toepassing van artikel 16 van het wetboek zijn opgezet, worden geraadpleegd, gereproduceerd en gevalideerd. 2.   Het klantreferentiesysteem wordt gebruikt voor de centrale opslag van gegevens met betrekking tot de in de artikelen 81 en 88 van deze verordening bedoelde registraties in het REX-systeem en maakt het mogelijk dat deze registraties via andere elektronische systemen die voor de toepassing van artikel 16 van het wetboek zijn opgezet, worden geraadpleegd, gereproduceerd en gevalideerd. Andorra, Noorwegen, San Marino, Turkije en Zwitserland gebruiken dit klantreferentiesysteem voor de opslag van gegevens van hun nationaal geregistreerde marktdeelnemers en voor de raadpleging, reproductie en validatie van gegevens uit het REX-systeem voor lidstaten en uit het REX-systeem voor derde landen waarmee de Unie een preferentiële handelsregeling heeft, met het oog op de toepassing van hun respectieve stelsel van algemene preferenties. 3.   Behalve voor gegevens uit het centrale CDMS wordt het klantreferentiesysteem gebruikt voor de opslag van gegevens uit het EORI-, EBTI-, AEO- en GUM-systeem, en het maakt het mogelijk dat deze gegeven via andere elektronische systemen die voor de toepassing van artikel 16 van het wetboek zijn opgezet, worden geraadpleegd, gereproduceerd en gevalideerd. 4.   Het klantreferentiesysteem kan door de Commissie en de geassocieerde bevoegde autoriteiten van de lidstaten worden gebruikt voor de raadpleging, reproductie en validatie van gegevens uit het EORI-systeem met het oog op de toepassing van artikel 16 van Verordening (EU) 2022/2399 ( 13 ) van het Europees Parlement en de Raad. Artikel 14 Nationaal ondernemersportaal 1.   Het nationale ondernemersportaal is, indien dat door een lidstaat is ontwikkeld, een extra toegangspunt tot het CDS voor marktdeelnemers en andere personen. 2.   Wat betreft de in artikel 8, lid 1, van deze verordening bedoelde aanvragen en vergunningen en het beheer van beschikkingen betreffende deze aanvragen en vergunningen, wanneer deze vergunningen of beschikkingen in meer dan één lidstaat van invloed kunnen zijn, kunnen marktdeelnemers en andere personen ervoor kiezen of zij gebruikmaken van het nationale ondernemersportaal, daar waar dit ontwikkeld is, dan wel van het EU-ondernemersportaal. 3.   Het nationale ondernemersportaal communiceert met het nationale CDMS, indien dat door een lidstaat is ontwikkeld. 4.   Een lidstaat die een nationaal ondernemersportaal ontwikkelt, stelt de Commissie daarvan in kennis. Artikel 15 Nationaal CDMS 1.   Een nationaal CDMS wordt, indien dat door een lidstaat is ontwikkeld, door de douaneautoriteit van de lidstaat die dit heeft ontwikkeld, gebruikt om de in artikel 8, lid 1, van deze verordening bedoelde aanvragen en vergunningen te verwerken en beschikkingen betreffende deze aanvragen en vergunningen te beheren, teneinde na te gaan of aan de voorwaarden voor het aanvaarden van een aanvraag en voor het afgeven van een beschikking is voldaan. 2.   Het nationale CDMS communiceert met het centrale CDMS met het oog op de in artikel 12 van deze verordening bedoelde raadpleging tussen de douaneautoriteiten van de lidstaten. HOOFDSTUK IV SYSTEEM VOOR UNIFORM GEBRUIKERSBEHEER EN DIGITALE HANDTEKENINGEN Artikel 16 Doel en structuur van het UUM&DS-systeem 1.   Het systeem voor uniform gebruikersbeheer en digitale handtekeningen (UUM&DS) maakt de communicatie mogelijk tussen de Commissie en de in artikel 20 van deze verordening bedoelde identiteits- en toegangsbeheersystemen van de lidstaten ten behoeve van een veilige geautoriseerde toegangsverlening tot de elektronische systemen aan het personeel van de Commissie, marktdeelnemers en andere personen. 2.   Het UUM&DS-systeem bestaat uit de volgende gemeenschappelijke componenten: a) een toegangsbeheersysteem; b) een administratief beheersysteem. 3.   Elke lidstaat ontwikkelt een identiteits- en toegangsbeheersysteem als nationale component van het UUM&DS-systeem. Artikel 17 Gebruik van het UUM&DS-systeem Het UUM&DS-systeem wordt gebruikt voor de authenticatie en toegangscontrole van: a) marktdeelnemers en andere personen ten behoeve van de toegangsverlening tot het EUCTP, de gemeenschappelijke componenten van het CDS, het EBTI-systeem, het AEO-systeem, het INF SP-systeem, het REX-systeem, het PoUS-systeem, het ICS2 en het GUM-systeem; b) het personeel van de Commissie ten behoeve van de toegangsverlening tot het EUCTP, de gemeenschappelijke componenten van het CDS, het EBTI-systeem, het EORI-systeem, het AEO-systeem, het ICS2, AES, NCTS, CRMS, het CCI-systeem, het REX-systeem, het PoUS-systeem, het INF SP-systeem en het GUM-systeem, met het oog op het onderhoud en het beheer van het UUM&DS-systeem. Artikel 18 Toegangsbeheersysteem De Commissie zet een toegangsbeheersysteem op om de verzoeken om toegang van marktdeelnemers en andere personen in het systeem voor uniform gebruikersbeheer en digitale handtekeningen, dat communiceert met de in artikel 20 van deze verordening bedoelde identiteits- en toegangsbeheersystemen van de lidstaten, te valideren. Artikel 19 Administratief beheersysteem De Commissie zet een administratief beheersysteem op waarin de authenticatie- en autorisatieregels voor de validatie van de identificatiegegevens van marktdeelnemers en andere personen ten behoeve van de toegangsverlening tot de elektronische systemen worden beheerd. Artikel 20 Identiteits- en toegangsbeheersystemen van de lidstaten De lidstaten zetten een identiteits- en toegangsbeheersysteem op ter waarborging van: a) de veilige registratie en opslag van identificatiegegevens van marktdeelnemers en andere personen; b) de veilige uitwisseling van ondertekende en versleutelde identificatiegegevens van marktdeelnemers en andere personen. HOOFDSTUK V EUROPEES SYSTEEM BETREFFENDE BINDENDE TARIEFINLICHTINGEN Artikel 21 Doel en structuur van het EBTI-systeem 1.   Het Europees systeem betreffende bindende tariefinlichtingen (EBTI-systeem) moet overeenkomstig de artikelen 33 en 34 van het wetboek het volgende mogelijk maken: a) de communicatie tussen de Commissie, de douaneautoriteiten van de lidstaten, marktdeelnemers en andere personen in het kader van de indiening en de verwerking van BTI-aanvragen en BTI-beschikkingen; b) het beheer van elke daaropvolgende gebeurtenis die invloed kan hebben op de oorspronkelijke aanvraag of beschikking; c) de monitoring van het verplichte gebruik van BTI-beschikkingen; d) de monitoring en het beheer van het verlengde gebruik van BTI-beschikkingen; e) het toezicht op BTI-beschikkingen door de Commissie, met inbegrip van het aanvraag-, besluitvormings- en beheerproces voor die beschikkingen, met het oog op het waarborgen van de uniforme toepassing van de douanewetgeving en andere Uniewetgeving. 2.   Het EBTI-systeem bestaat uit de volgende gemeenschappelijke componenten: a) een specifiek EU-ondernemersportaal voor EBTI; b) een centraal EBTI-systeem; c) een monitoringfunctionaliteit voor het gebruik van BTI-beschikkingen. 3.   De lidstaten kunnen, in de vorm van een nationale component, een nationaal systeem betreffende bindende tariefinlichtingen (“nationaal BTI-systeem”), samen met een nationaal ondernemersportaal, ontwikkelen. Artikel 22 Gebruik van het EBTI-systeem 1.   Het EBTI-systeem wordt overeenkomstig artikel 21, lid 1, van Uitvoeringsverordening (EU) 2015/2447 gebruikt voor de indiening, verwerking, uitwisseling en opslag van informatie in het kader van aanvragen en beschikkingen betreffende BTI en elke daaropvolgende gebeurtenis die invloed kan hebben op de oorspronkelijke aanvraag of beschikking. 2.   Het EBTI-systeem wordt overeenkomstig artikel 21, lid 3, van Uitvoeringsverordening (EU) 2015/2447 gebruikt om de douaneautoriteiten van de lidstaten te ondersteunen bij de monitoring van de naleving van BTI-verplichtingen. 3.   Het EBTI-systeem wordt door de Commissie gebruikt om de lidstaten overeenkomstig artikel 22, lid 2, derde alinea, van Uitvoeringsverordening (EU) 2015/2447 te informeren over het feit dat de maximale hoeveelheid van goederen die gedurende een periode van verlengd gebruik kunnen worden vrijgegeven, is bereikt zodra dat feit zich heeft voorgedaan. Artikel 23 Authenticatie en toegang tot het EBTI-systeem 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het EBTI geschieden met behulp van het UUM&DS-systeem. Om zich te authenticeren voor en toegang te krijgen tot de gemeenschappelijke componenten van het EBTI-systeem, dienen douanevertegenwoordigers hun vertegenwoordigingsbevoegdheid te registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het EBTI-systeem geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het EBTI-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 24 Specifiek EU-ondernemersportaal voor EBTI 1.   Het specifieke EU-ondernemersportaal voor EBTI communiceert met het EUCTP, dat als toegangspunt tot het EBTI-systeem voor marktdeelnemers en andere personen fungeert. 2.   Het specifieke EU-ondernemersportaal voor EBTI communiceert met het centrale EBTI-systeem en leidt door naar nationale ondernemersportalen, indien er nationale BTI-systemen door de lidstaten zijn ontwikkeld. 3.   Het specifieke EU-ondernemersportaal voor EBTI wordt gebruikt voor de indiening en uitwisseling van informatie in het kader van aanvragen en beschikkingen betreffende BTI en elke daaropvolgende gebeurtenis die invloed kan hebben op de oorspronkelijke aanvraag of beschikking. Artikel 25 Centraal EBTI-systeem 1.   Het centrale EBTI-systeem wordt door de douaneautoriteiten van de lidstaten gebruikt voor de verwerking, uitwisseling en opslag van informatie in het kader van aanvragen en beschikkingen betreffende BTI en elke daaropvolgende gebeurtenis die invloed kan hebben op de oorspronkelijke aanvraag of beschikking, teneinde na te gaan of aan de voorwaarden voor het aanvaarden van een aanvraag en voor het afgeven van een beschikking is voldaan. 2.   Het centrale EBTI-systeem wordt door de douaneautoriteiten van de lidstaten gebruikt voor de raadpleging, verwerking, uitwisseling en opslag van informatie als bedoeld in artikel 16, lid 4, artikel 17, artikel 21, lid 2, punt b), en artikel 21, lid 5, van Uitvoeringsverordening (EU) 2015/2447. 3.   Het centrale EBTI-systeem communiceert met: a) het specifieke EU-ondernemersportaal voor EBTI; b) de nationale BTI-systemen, indien deze door de lidstaten zijn ontwikkeld. Artikel 26 Raadpleging tussen de douaneautoriteiten van de lidstaten via het centrale EBTI-systeem Een douaneautoriteit van een lidstaat gebruikt het centrale EBTI-systeem om een douaneautoriteit van een andere lidstaat te raadplegen teneinde de naleving van artikel 16, lid 1, van Uitvoeringsverordening (EU) 2015/2447 te waarborgen. Artikel 27 Monitoring van het gebruik van BTI-beschikkingen De functionaliteit van het EBTI-systeem voor de monitoring van het gebruik van BTI-beschikkingen wordt gebruikt voor de toepassing van artikel 21, lid 3, en artikel 22, lid 2, derde alinea, van Uitvoeringsverordening (EU) 2015/2447. Artikel 28 Nationaal ondernemersportaal 1.   Wanneer een lidstaat overeenkomstig artikel 21, lid 3, van deze verordening een nationaal BTI-systeem heeft ontwikkeld, is het nationale ondernemersportaal het belangrijkste toegangspunt tot het nationale BTI-systeem voor marktdeelnemers en andere personen. 2.   Marktdeelnemers en andere personen gebruiken het nationale ondernemersportaal, indien dat door een lidstaat is ontwikkeld, voor aanvragen en beschikkingen betreffende BTI en elke daaropvolgende gebeurtenis die invloed kan hebben op de oorspronkelijke aanvraag of beschikking. 3.   Het nationale ondernemersportaal communiceert met het nationale BTI-systeem, indien dat door een lidstaat is ontwikkeld. 4.   Het nationale ondernemersportaal faciliteert soortgelijke processen als die welke door het specifieke EU-ondernemersportaal voor EBTI worden gefaciliteerd. 5.   Een lidstaat die een nationaal ondernemersportaal ontwikkelt, stelt de Commissie daarvan in kennis. De Commissie draagt er zorg voor dat het nationale ondernemersportaal rechtstreeks toegankelijk is vanuit het specifieke EU-ondernemersportaal voor EBTI. Artikel 29 Nationaal BTI-systeem 1.   Een nationaal BTI-systeem wordt, indien dat door een lidstaat is ontwikkeld, door de douaneautoriteit van de lidstaat die dit heeft ontwikkeld, gebruikt voor de verwerking, uitwisseling en opslag van informatie in het kader van aanvragen en beschikkingen betreffende BTI en elke daaropvolgende gebeurtenis die invloed kan hebben op de oorspronkelijke aanvraag of beschikking, teneinde na te gaan of aan de voorwaarden voor het aanvaarden van een aanvraag of het afgeven van een beschikking is voldaan. 2.   De douaneautoriteit van een lidstaat gebruikt het nationale BTI-systeem voor de raadpleging, verwerking, uitwisseling en opslag van informatie als bedoeld in artikel 16, lid 4, artikel 17, artikel 21, lid 2, punt b), en artikel 21, lid 5, van Uitvoeringsverordening (EU) 2015/2447, tenzij zij voor die doeleinden het centrale EBTI-systeem gebruikt. 3.   Het nationale BTI-systeem communiceert met: a) het nationale ondernemersportaal, indien dit door een lidstaat is ontwikkeld; b) het centrale EBTI-systeem. HOOFDSTUK VI SYSTEEM VOOR DE REGISTRATIE EN IDENTIFICATIE VAN MARKTDEELNEMERS Artikel 30 Doel en structuur van het EORI-systeem Het systeem voor de registratie en identificatie van marktdeelnemers (EORI-systeem) zorgt voor een eenduidige registratie en identificatie van marktdeelnemers en andere personen op Unieniveau. Het EORI-systeem bestaat uit de volgende componenten: a) een centraal EORI-systeem; b) de nationale EORI-systemen, indien deze door de lidstaten zijn ontwikkeld. Artikel 31 Gebruik van het EORI-systeem 1.   Het EORI-systeem wordt voor de volgende doeleinden gebruikt: a) de ontvangst van de gegevens van de registratie van marktdeelnemers en andere personen als bedoeld in bijlage 12-01 bij Gedelegeerde Verordening (EU) 2015/2446 (“EORI-gegevens”) die door de lidstaten worden verstrekt; b) de centrale opslag van EORI-gegevens in het kader van de registratie en identificatie van marktdeelnemers en andere personen; c) de beschikbaarstelling van EORI-gegevens aan de lidstaten; d) de waarborging van de uniforme toepassing van douanecontroles en de douanewetgeving; e) de maximale beperking van risico’s. 2.   Het EORI-systeem biedt de douaneautoriteiten van de lidstaten online toegang tot de EORI-gegevens die op centraal niveau zijn opgeslagen. 3.   Het EORI-systeem communiceert met alle andere elektronische systemen waarbij het EORI-nummer wordt gebruikt. Artikel 32 Authenticatie en toegang tot het centrale EORI-systeem 1.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het EORI-systeem geschieden met behulp van de netwerkdiensten die de Commissie beschikbaar stelt. 2.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het EORI-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 33 Centraal EORI-systeem 1.   Het centrale EORI-systeem wordt door de douaneautoriteiten van de lidstaten gebruikt voor de toepassing van artikel 7 van Uitvoeringsverordening (EU) 2015/2447 alsook door de Commissie om de EORI-gegevens beschikbaar te stellen voor de doeleinden van artikel 46, artikel 47, lid 2, en artikel 50, lid 1, van het wetboek, ter waarborging van de uniforme toepassing van de douanewetgeving en de maximale beperking van risico’s, onder andere door middel van dataminingtechnieken en uitwisseling van informatie over risico’s. 2.   Het EORI-systeem kan ook door de Commissie en door de geassocieerde bevoegde autoriteiten van de lidstaten worden gebruikt voor de toepassing van artikel 16 van Verordening (EU) 2022/2399. 3.   Het centrale EORI-systeem communiceert met de nationale EORI-systemen, indien deze door de lidstaten zijn ontwikkeld. Artikel 34 Nationaal EORI-systeem 1.   Een nationaal EORI-systeem wordt, indien dat door een lidstaat is ontwikkeld, door de douaneautoriteit van de lidstaat die dit heeft ontwikkeld, gebruikt om EORI-gegevens uit te wisselen en op te slaan. 2.   Een nationaal EORI-systeem communiceert, indien dat door een lidstaat is ontwikkeld, met het centrale EORI-systeem. HOOFDSTUK VII SYSTEEM VAN GEAUTORISEERDE MARKTDEELNEMER Artikel 35 Doel en structuur van het AEO-systeem 1.   Het systeem van geautoriseerde marktdeelnemer (AEO-systeem) maakt de communicatie mogelijk tussen de Commissie, de douaneautoriteiten van de lidstaten, marktdeelnemers en andere personen ten behoeve van: a) de indiening en de verwerking van AEO-aanvragen; b) de verlening van AEO-vergunningen; c) het beheer van eventuele verdere gebeurtenissen die invloed kunnen hebben op de oorspronkelijke beschikking als bedoeld in artikel 30, lid 1, van Uitvoeringsverordening (EU) 2015/2447. 2.   Het AEO-systeem bestaat uit de volgende gemeenschappelijke componenten: a) een specifiek EU-ondernemersportaal voor AEO; b) een centraal AEO-systeem. 3.   De lidstaten kunnen de volgende nationale componenten ontwikkelen: a) een nationaal ondernemersportaal; b) een nationaal systeem van geautoriseerde marktdeelnemer (“nationaal AEO-systeem”). Artikel 36 Gebruik van het AEO-systeem 1.   Het AEO-systeem wordt gebruikt voor de indiening, uitwisseling, verwerking en opslag van informatie in het kader van AEO-aanvragen en -beschikkingen en elke daaropvolgende gebeurtenis die invloed kan hebben op de oorspronkelijke beschikking als bedoeld in artikel 30, lid 1, en artikel 31, leden 1 en 4, van Uitvoeringsverordening (EU) 2015/2447. 2.   De douaneautoriteiten van de lidstaten gebruiken het AEO-systeem om hun verplichtingen op grond van artikel 31, leden 1 en 4, van Uitvoeringsverordening (EU) 2015/2447 na te komen en de desbetreffende raadplegingen vast te leggen. Artikel 37 Authenticatie en toegang tot het centrale AEO-systeem 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het AEO-systeem geschieden met behulp van het UUM&DS-systeem. Om zich te authenticeren voor en toegang te krijgen tot de gemeenschappelijke componenten van het AEO-systeem, dienen douanevertegenwoordigers hun vertegenwoordigingsbevoegdheid te registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het AEO-systeem geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het AEO-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 38 Specifiek EU-ondernemersportaal voor AEO 1.   Het specifieke EU-ondernemersportaal voor AEO communiceert met het EUCTP, dat als toegangspunt tot het AEO-systeem voor marktdeelnemers en andere personen fungeert. 2.   Het specifieke EU-ondernemersportaal voor AEO communiceert met het centrale AEO-systeem en leidt door naar het nationale ondernemersportaal, indien dat door een lidstaat is ontwikkeld. 3.   Het specifieke EU-ondernemersportaal wordt gebruikt voor de indiening en uitwisseling van informatie in het kader van AEO-aanvragen en -beschikkingen en elke daaropvolgende gebeurtenis die invloed kan hebben op de oorspronkelijke beschikking. Artikel 39 Centraal AEO-systeem 1.   Het centrale AEO-systeem wordt door de douaneautoriteiten van de lidstaten gebruikt voor de uitwisseling en opslag van informatie in het kader van AEO-aanvragen en -beschikkingen en elke daaropvolgende gebeurtenis die invloed kan hebben op de oorspronkelijke beschikking. 2.   De douaneautoriteiten van de lidstaten gebruiken het centrale AEO-systeem voor de uitwisseling en opslag van informatie, alsook voor raadpleging en het beheer van beschikkingen als bedoeld in de artikelen 30 en 31 van Uitvoeringsverordening (EU) 2015/2447. 3.   Het centrale AEO-systeem communiceert met: a) het EU-ondernemersportaal; b) de nationale AEO-systemen, indien deze door de lidstaten zijn ontwikkeld. Artikel 40 Nationaal ondernemersportaal 1.   Het nationale ondernemersportaal maakt, indien dat door een lidstaat is ontwikkeld, de uitwisseling van informatie in het kader van AEO-aanvragen en -beschikkingen mogelijk. 2.   Marktdeelnemers en andere personen gebruiken het nationale ondernemersportaal, daar waar dit ontwikkeld is, om informatie met de douaneautoriteiten over AEO-aanvragen en -beschikkingen uit te wisselen. 3.   Het nationale ondernemersportaal communiceert met het nationale AEO-systeem, indien dat door een lidstaat is ontwikkeld. Artikel 41 Nationaal AEO-systeem 1.   Een nationaal AEO-systeem wordt, indien dat door een lidstaat is ontwikkeld, door de douaneautoriteit van de lidstaat die dit heeft ontwikkeld, gebruikt voor de uitwisseling en opslag van informatie in het kader van AEO-aanvragen en -beschikkingen en elke daaropvolgende gebeurtenis die invloed kan hebben op de oorspronkelijke beschikking. 2.   Het nationale AEO-systeem communiceert met: a) het nationale ondernemersportaal, indien dit door een lidstaat is ontwikkeld; b) het centrale AEO-systeem. HOOFDSTUK VIII INVOERCONTROLESYSTEEM 2 Artikel 42 Doel en structuur van het ICS2 1.   Het invoercontrolesysteem 2 (ICS2) ondersteunt de communicatie tussen de douaneautoriteiten van de lidstaten en de Commissie en tussen de douaneautoriteiten van de lidstaten en marktdeelnemers en andere personen voor de volgende doeleinden: a) naleving van de vereisten betreffende de summiere aangifte bij binnenbrengen; b) risicoanalyse door de douaneautoriteiten van de lidstaten, hoofdzakelijk voor veiligheidsdoeleinden en met het oog op douanemaatregelen die tot doel hebben relevante risico’s te beperken, daaronder begrepen douanecontroles; c) communicatie tussen de douaneautoriteiten van de lidstaten ten behoeve van de naleving van de vereisten betreffende summiere aangifte bij binnenbrengen; d) waarborging van een uniforme toepassing van de douanewetgeving en de maximale beperking van risico’s, onder andere door middel van verwerking, vergelijking en analyse van gegevens door de lidstaten en de Commissie, waarbij gegevens worden verrijkt en doorgegeven aan de lidstaten. 2.   Het ICS2 bestaat uit de volgende gemeenschappelijke componenten: a) een gedeelde ondernemersinterface; b) een gemeenschappelijk register. 3.   Elke lidstaat ontwikkelt zijn nationale systeem voor binnenbrengen als een nationale component. 4.   Een lidstaat kan een nationale ondernemersinterface ontwikkelen als een nationale component. Artikel 43 Gebruik van het ICS2 1.   Het ICS2 wordt voor de volgende doeleinden gebruikt: a) de indiening, verwerking en opslag van de gegevens van summiere aangiften bij binnenbrengen als bedoeld in artikel 127 van het wetboek, en van de verzoeken om wijziging en ongeldigmaking als bedoeld in artikel 129 van het wetboek; b) de ontvangst, verwerking en opslag van de gegevens van summiere aangiften bij binnenbrengen die afkomstig zijn uit aangiften als bedoeld in artikel 130 van het wetboek; c) de indiening, verwerking en opslag van informatie over kennisgevingen van aankomst van een zeeschip of luchtvaartuig als bedoeld in artikel 133 van het wetboek; d) de ontvangst, verwerking en opslag van informatie over het aanbrengen van goederen bij de douane als bedoeld in artikel 139 van het wetboek; e) de ontvangst, verwerking en opslag van informatie over verzoeken om risicoanalyse en de resultaten daarvan, controleaanbevelingen, besluiten over controles, en controleresultaten als bedoeld in artikel 46, leden 3 en 5, en artikel 47, lid 2, van het wetboek; f) de ontvangst, verwerking, opslag en verstrekking van informatie alsook kennisgevingen aan marktdeelnemers of andere personen als bedoeld in artikel 186, lid 2, punt e), en artikel 186, leden 3 tot en met 6, van Uitvoeringsverordening (EU) 2015/2447 en artikel 24, lid 2, van Gedelegeerde Verordening (EU) 2015/2446; g) de indiening, verwerking en opslag van door de douaneautoriteiten van de lidstaten overeenkomstig artikel 186, leden 3 en 4, van Uitvoeringsverordening (EU) 2015/2447 gevraagde nadere informatie. 2.   Het ICS2 wordt gebruikt ter ondersteuning van het door de Commissie en de lidstaten uitgeoefende toezicht op en de door hen verrichte evaluatie van de implementatie van de gemeenschappelijke veiligheidsrisicocriteria en -normen en de controlemaatregelen en prioritaire controlegebieden als bedoeld in artikel 46, lid 3, van het wetboek. 3.   Ter ondersteuning van de risicobeheerprocessen kan, behalve van de in lid 1 bedoelde gegevens, ook gebruik worden gemaakt van de ICS2-veiligheidsanalysefunctie voor de verzameling, opslag, verwerking en analyse van de volgende informatie: a) andere informatie dan de in lid 1 van dit artikel bedoelde informatie; b) de overeenkomstig artikel 46, lid 5, van het wetboek uitgewisselde informatie betreffende risico’s en resultaten van risicoanalyses; c) andere, overeenkomstig artikel 47, lid 2, van het wetboek uitgewisselde informatie dan de in lid 1 van dit artikel bedoelde informatie; d) door de lidstaten of de Commissie verzamelde gegevens op basis van internationale, Unie- en nationale bronnen overeenkomstig artikel 46, lid 4, tweede alinea, van het wetboek; e) alle andere informatie of gegevens die beschikbaar zijn gesteld in de elektronische systemen van de Commissie voor de uitwisseling en opslag van douane-informatie als bedoeld in artikel 16 van het wetboek, en andere informatie over binnenkomst, uitgang, douanevervoer, overbrenging, opslag en bijzondere bestemming van goederen die worden vervoerd tussen het douanegebied van de Unie en landen of gebieden buiten dat gebied met het oog op de uniforme uitvoering van douanecontroles en de douanewetgeving. Artikel 44 Authenticatie en toegang tot het ICS2 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het ICS2 geschieden met behulp van het UUM&DS-systeem. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het ICS2 geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het ICS2 geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 45 Gedeelde ondernemersinterface 1.   De gedeelde ondernemersinterface fungeert als toegangspunt tot het ICS2 voor marktdeelnemers en andere personen voor de toepassing van artikel 182, lid 1 bis, van Uitvoeringsverordening (EU) 2015/2447. 2.   De gedeelde ondernemersinterface communiceert met het in artikel 46 van deze verordening bedoelde gemeenschappelijke ICS2-register. 3.   De gedeelde ondernemersinterface wordt gebruikt voor: a) de indiening, verwerking en opslag van de gegevens van summiere aangiften bij binnenbrengen en kennisgevingen van aankomst; b) de indiening, verwerking en opslag van verzoeken om wijziging en ongeldigmaking van summiere aangiften bij binnenbrengen; c) de uitwisseling van informatie tussen de douaneautoriteiten van de lidstaten en marktdeelnemers en andere personen. Artikel 46 Gemeenschappelijk ICS2-register 1.   Het gemeenschappelijke ICS2-register wordt door de Commissie en de douaneautoriteiten van de lidstaten gebruikt voor de verwerking, opslag en uitwisseling van: a) de gegevens van summiere aangiften bij binnenbrengen; b) verzoeken om wijziging en ongeldigmaking van summiere aangiften bij binnenbrengen; c) kennisgevingen van aankomst; d) informatie over het aanbrengen van goederen; e) informatie over verzoeken om risicoanalyse en de resultaten daarvan; f) controleaanbevelingen; g) controlebesluiten; h) controleresultaten en informatie uitgewisseld met marktdeelnemers of andere personen. 2.   Het gemeenschappelijke ICS2-register wordt door de Commissie en de lidstaten gebruikt voor statistische en evaluatiedoeleinden en voor de uitwisseling van informatie betreffende summiere aangiften bij binnenbrengen tussen de lidstaten en tussen de Commissie en de lidstaten. 3.   Het gemeenschappelijke ICS2-register wordt door de Commissie en de lidstaten gebruikt voor: a) de verzameling, opslag, verwerking en analyse van aanvullende informatie-elementen in samenhang met summiere aangiften bij binnenbrengen; b) de ondersteuning van risicobeheerprocessen als bedoeld in artikel 43, lid 3, van deze verordening via de ICS2-veiligheidsanalysefunctie. 4.   Het gemeenschappelijke ICS2-register communiceert met: a) de gedeelde ondernemersinterface; b) de nationale ondernemersinterfaces, indien deze door de lidstaten zijn ontwikkeld; c) de nationale systemen voor binnenbrengen. Artikel 47 Uitwisseling van informatie tussen de douaneautoriteiten van de lidstaten via het gemeenschappelijke ICS2-register Een douaneautoriteit van een lidstaat gebruikt het gemeenschappelijke ICS2-register om: a) informatie uit te wisselen met een douaneautoriteit van een andere lidstaat overeenkomstig artikel 186, lid 2, punt a), van Uitvoeringsverordening (EU) 2015/2447 alvorens zij de hoofdzakelijk voor veiligheidsdoeleinden verrichte risicoanalyse voltooit; b) met een douaneautoriteit van een andere lidstaat informatie uit te wisselen over: i) de aanbevolen controles als bedoeld in artikel 186, lid 7, eerste alinea, van Uitvoeringsverordening (EU) 2015/2447; ii) besluiten die zijn genomen met betrekking tot de punt i) bedoelde aanbevolen controles; iii) de resultaten van douanecontroles die zijn uitgevoerd op grond van artikel 186, leden 7 en 7 bis, van Uitvoeringsverordening (EU) 2015/2447. Artikel 48 Nationale ondernemersinterface 1.   De nationale ondernemersinterface fungeert, indien deze door een lidstaat is ontwikkeld, als toegangspunt tot het ICS2 voor marktdeelnemers en andere personen overeenkomstig artikel 182, lid 1 bis, van Uitvoeringsverordening (EU) 2015/2447 wanneer de indiening gericht is aan de lidstaat die de nationale ondernemersinterface exploiteert. 2.   Marktdeelnemers en andere personen kunnen ervoor kiezen de nationale ondernemersinterface, indien deze is ontwikkeld, of de gedeelde ondernemersinterface te gebruiken voor: a) de indiening, verwerking en opslag van de gegevens van summiere aangiften bij binnenbrengen en kennisgevingen van aankomst; b) verzoeken om wijziging en ongeldigmaking van de gegevens van summiere aangiften bij binnenbrengen; c) de uitwisseling van informatie tussen de douaneautoriteiten en marktdeelnemers en andere personen. 3.   De nationale ondernemersinterface communiceert, daar waar deze ontwikkeld is, met het gemeenschappelijke ICS2-register. 4.   Een lidstaat die een nationale ondernemersinterface ontwikkelt, stelt de Commissie daarvan in kennis. Artikel 49 Nationaal systeem voor binnenbrengen 1.   Een nationaal systeem voor binnenbrengen wordt door de douaneautoriteit van de betrokken lidstaat gebruikt voor de volgende doeleinden: a) de uitwisseling van gegevens van de summiere aangifte bij binnenbrengen die afkomstig zijn uit de aangiften als bedoeld in artikel 130 van het wetboek; b) de uitwisseling van informatie en kennisgevingen met het gemeenschappelijke ICS2-register voor informatie over de aankomst van een zeeschip of luchtvaartuig als bedoeld in artikel 133 van het wetboek; c) de uitwisseling van informatie over het aanbrengen van goederen; d) de verwerking van verzoeken om risicoanalyse; e) de uitwisseling en verwerking van informatie over de resultaten van risicoanalyse en van controleaanbevelingen, controlebesluiten en controleresultaten. De douaneautoriteit van de betrokken lidstaat maakt gebruik van een nationaal systeem voor binnenbrengen wanneer een douaneautoriteit van een lidstaat nadere informatie van de marktdeelnemers en andere personen ontvangt. 2.   Het nationale systeem voor binnenbrengen communiceert met het gemeenschappelijke ICS2-register. 3.   Het nationale systeem voor binnenbrengen communiceert met de op nationaal niveau ontwikkelde systemen om de in lid 1 bedoelde informatie op te vragen. HOOFDSTUK IX GEAUTOMATISEERD UITVOERSYSTEEM Artikel 50 Doel en structuur van het AES 1.   Het geautomatiseerd uitvoersysteem (AES) maakt het mogelijk dat de douaneautoriteiten van de lidstaten onderling en de douaneautoriteiten van de lidstaten met marktdeelnemers en andere personen communiceren ten behoeve van de indiening en verwerking van aangiften tot uitvoer en wederuitvoer wanneer goederen het douanegebied van de Unie verlaten. Het AES kan ook communicatie tussen de douaneautoriteiten van de lidstaten mogelijk maken ten behoeve van de doorgifte van de gegevens van summiere aangiften bij uitgaan in de in artikel 271, lid 1, tweede alinea, van het wetboek bedoelde situaties. 2.   Het AES bestaat uit de volgende gemeenschappelijke componenten: a) een gemeenschappelijk communicatienetwerk; b) centrale diensten. 3.   De lidstaten ontwikkelen de volgende nationale componenten: a) een nationaal ondernemersportaal; b) een nationaal uitvoersysteem (“nationaal AES”); c) een gemeenschappelijke interface tussen het AES en het NCTS op nationaal niveau; d) een gemeenschappelijke interface tussen het AES en het systeem voor toezicht op het verkeer van accijnsgoederen (EMCS) op nationaal niveau. Artikel 51 Gebruik van het AES Wanneer goederen het douanegebied van de Unie verlaten dan wel naar of uit een gebied met een bijzonder fiscaal regime worden gebracht, wordt het AES gebruikt om: a) te waarborgen dat de in het wetboek vastgestelde formaliteiten bij uitvoer en uitgang worden vervuld; b) de aangifte tot uitvoer en wederuitvoer in te dienen en te verwerken; c) de uitwisseling van berichten tussen het douanekantoor van uitvoer en het douanekantoor van uitgang en, met betrekking tot gecentraliseerde uitklaring, tussen het controlekantoor en het douanekantoor van aanbrenging af te handelen; d) de uitwisseling van berichten tussen het douanekantoor van indiening en het douanekantoor van uitgang in de in artikel 271, lid 1, tweede alinea, van het wetboek bedoelde situaties af te handelen. Artikel 52 Authenticatie en toegang tot het AES 1.   Marktdeelnemers en andere personen hebben alleen toegang tot het nationale AES via het nationale ondernemersportaal. De authenticatie en de toegangscontrole worden door de lidstaten bepaald. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het AES-systeem geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het AES-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 53 Gemeenschappelijk communicatienetwerk van het AES 1.   Het gemeenschappelijk communicatienetwerk zorgt voor de elektronische communicatie tussen de nationale AES-systemen van de lidstaten. 2.   De douaneautoriteiten van de lidstaten gebruiken het gemeenschappelijk communicatienetwerk voor de in artikel 51, lid 1, punten c) en d), van deze verordening bedoelde uitwisseling van informatie. Artikel 54 Nationaal ondernemersportaal 1.   Het nationale ondernemersportaal maakt de uitwisseling van informatie mogelijk tussen marktdeelnemers of andere personen en het nationale AES van de douaneautoriteiten van de lidstaten. 2.   Het nationale ondernemersportaal communiceert met het nationale AES. Artikel 55 Nationaal uitvoersysteem 1.   Het nationale AES communiceert met het nationale ondernemersportaal en wordt door de douaneautoriteit van de lidstaat gebruikt om aangiften tot uitvoer en wederuitvoer te verwerken. 2.   De nationale AES-systemen van de lidstaten communiceren elektronisch met elkaar via het gemeenschappelijke communicatienetwerk en verwerken van andere lidstaten ontvangen informatie over uitvoer en uitgang. 3.   De lidstaten ontwikkelen en beheren op nationaal niveau een interface tussen hun nationale AES en EMCS voor de toepassing van artikel 280 van het wetboek en de artikelen 21 en 25 van Richtlijn (EU) 2020/262 ( 14 ) van de Raad. 4.   De lidstaten ontwikkelen en beheren op nationaal niveau een interface tussen hun nationale AES en NCTS voor de toepassing van artikel 280 van het wetboek, artikel 329, leden 5 en 6, en artikel 333, lid 2, punten b) en c), van Uitvoeringsverordening (EU) 2015/2447. Artikel 56 IT-transitie 1.   Tot 14 december 2025 stelt de Commissie de lidstaten extra gemeenschappelijke componenten ter beschikking en voorziet zij in overgangsregels en ondersteunende mechanismen om een operationele omgeving tot stand te brengen waarin de lidstaten die het AES-systeem nog niet hebben uitgerold, tijdelijk kunnen blijven communiceren met de systemen in de lidstaten die dat systeem wel al hebben uitgerold. 2.   De Commissie stelt als gemeenschappelijke component een centrale convertor ter beschikking voor de uitwisseling van berichten via het gemeenschappelijk communicatienetwerk. Een lidstaat kan besluiten om de convertor op nationaal niveau te implementeren. De Commissie onderhoudt en exploiteert de centrale convertor tot 14 december 2025. 3.   Wanneer marktdeelnemers en andere personen stapsgewijs de verbinding maken met het systeem, kan een lidstaat een nationale convertor aanbieden voor de uitwisseling van berichten tussen de marktdeelnemer en andere personen en de douaneautoriteit van die lidstaat. 4.   In samenwerking met de lidstaten stelt de Commissie de tot 14 december 2025 toe te passen voorschriften op, die zowel bedrijfsmatig als technisch van aard zijn, ten behoeve van de mapping en de interoperabiliteit van de informatie-uitwisselingsvereisten die zijn vastgesteld in Gedelegeerde Verordening (EU) 2016/341 ( 15 ) van de Commissie, Gedelegeerde Verordening (EU) 2015/2446 van de Commissie en Uitvoeringsverordening (EU) 2015/2447 van de Commissie. HOOFDSTUK X NIEUW GEAUTOMATISEERD SYSTEEM VOOR DOUANEVERVOER Artikel 57 Doel en structuur van het NCTS 1.   Het nieuwe geautomatiseerde systeem voor douanevervoer (NCTS) maakt het mogelijk dat de douaneautoriteiten van de lidstaten onderling alsook met marktdeelnemers en andere personen communiceren ten behoeve van de indiening en verwerking van douaneaangiften en kennisgevingen wanneer goederen onder de regeling douanevervoer worden geplaatst. 2.   Het NCTS bestaat uit de volgende gemeenschappelijke componenten: a) een gemeenschappelijk communicatienetwerk; b) centrale diensten. 3.   De lidstaten ontwikkelen de volgende nationale componenten: a) een nationaal ondernemersportaal; b) een nationaal geautomatiseerd systeem voor douanevervoer (“nationaal NCTS”); c) een gemeenschappelijke interface tussen het NCTS en het AES op nationaal niveau. Artikel 58 Gebruik van het NCTS Wanneer goederen onder een regeling douanevervoer worden overgebracht, wordt het NCTS gebruikt om: a) te waarborgen dat de in het wetboek vastgestelde formaliteiten bij douanevervoer worden vervuld; b) te waarborgen dat de formaliteiten uit hoofde van de overeenkomst betreffende een gemeenschappelijke regeling inzake douanevervoer ( 16 ) worden vervuld; c) aangiften voor douanevervoer in te dienen en te verwerken; d) een aangifte voor douanevervoer in te dienen met de gegevens die nodig zijn voor een risicoanalyse voor veiligheidsdoeleinden als bedoeld in artikel 263, lid 4, van het wetboek; e) een aangifte voor douanevervoer in te dienen in plaats van een summiere aangifte bij binnenbrengen als bedoeld in artikel 130, lid 1, van het wetboek. Artikel 59 Authenticatie en toegang tot het NCTS 1.   Marktdeelnemers hebben alleen toegang tot het nationale systeem voor douanevervoer via een nationaal ondernemersportaal. De authenticatie en de toegangscontrole worden door de lidstaten bepaald. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het NCTS geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het NCTS geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 60 Gemeenschappelijk communicatienetwerk van het NCTS 1.   Het gemeenschappelijk communicatienetwerk zorgt voor de elektronische communicatie tussen de nationale NCTS-systemen van de lidstaten en de partijen bij de overeenkomst betreffende een gemeenschappelijke regeling inzake douanevervoer. 2.   De douaneautoriteiten van de lidstaten gebruiken het gemeenschappelijk communicatienetwerk voor de uitwisseling van informatie in verband met douanevervoerformaliteiten. Artikel 61 Nationaal ondernemersportaal 1.   Het nationale ondernemersportaal maakt de uitwisseling van informatie mogelijk tussen marktdeelnemers en andere personen en het nationale NCTS van de douaneautoriteiten van de lidstaten. 2.   Het nationale ondernemersportaal communiceert met het nationale NCTS. Artikel 62 Nationaal systeem voor douanevervoer 1.   Het nationale NCTS communiceert met het nationale ondernemersportaal en wordt door de douaneautoriteiten van de lidstaten of de partijen bij de overeenkomst betreffende een gemeenschappelijk regeling inzake douanevervoer gebruikt om aangiften voor douanevervoer in te dienen en te verwerken. 2.   Het nationale NCTS communiceert elektronisch via het gemeenschappelijk communicatienetwerk met alle nationale toepassingen voor douanevervoer van de lidstaten en de partijen bij de overeenkomst betreffende een gemeenschappelijke regeling inzake douanevervoer en verwerkt informatie over douanevervoer die van andere lidstaten en partijen bij de overeenkomst betreffende een gemeenschappelijke regeling inzake douanevervoer wordt ontvangen. 3.   De lidstaten ontwikkelen en beheren een interface tussen hun nationale NCTS en AES voor de toepassing van artikel 329, leden 5 en 6, van Uitvoeringsverordening (EU) 2015/2447. Artikel 63 Informatie-uitwisseling met het ICS2-systeem 1.   Bij EU-lidstaten en partijen bij de overeenkomst betreffende een gemeenschappelijke regeling inzake douanevervoer die besluiten gegevens van een summiere aangifte bij binnenbrengen in de aangifte voor douanevervoer op te nemen, en alleen wanneer deze door de marktdeelnemer of een andere persoon zijn verstrekt, deelt het NCTS die gegevens mee aan het ICS2-systeem en ondersteunt het de uitwisseling van informatie tussen het ICS2 en marktdeelnemers en andere personen. 2.   De Commissie voorziet in een gemeenschappelijke component voor de uitwisseling van berichten tussen het NCTS en het ICS2. Artikel 64 IT-transitie 1.   Gedurende de in de bijlage bij Uitvoeringsbesluit (EU) 2023/2879 voor het NCTS bepaalde overgangsperiode stelt de Commissie de lidstaten extra gemeenschappelijke componenten ter beschikking en voorziet zij in overgangsregels en ondersteunende mechanismen om een operationele omgeving tot stand te brengen waarin de lidstaten die het nieuwe NCTS-systeem nog niet hebben uitgerold, tijdelijk kunnen blijven communiceren met de systemen in lidstaten die dat nieuwe systeem wel al hebben uitgerold. 2.   De Commissie stelt als gemeenschappelijke component een centrale convertor ter beschikking voor de uitwisseling van berichten via het gemeenschappelijk communicatienetwerk. Een lidstaat kan besluiten om de convertor op nationaal niveau te implementeren. 3.   Wanneer marktdeelnemers en andere personen stapsgewijs de verbinding maken met het systeem, kan een lidstaat een nationale convertor aanbieden voor de uitwisseling van berichten tussen de marktdeelnemer en andere personen en de douaneautoriteit van die lidstaat. 4.   In samenwerking met de lidstaten stelt de Commissie de gedurende de in de bijlage bij Uitvoeringsbesluit (EU) 2023/2879 voor het NCTS bepaalde overgangsperiode toe te passen technische voorschriften op, die zowel bedrijfsmatig als technisch van aard zijn, ten behoeve van de mapping en de interoperabiliteit van de informatie-uitwisselingsvereisten die zijn vastgesteld in Gedelegeerde Verordening (EU) 2016/341 van de Commissie, Gedelegeerde Verordening (EU) 2015/2446 van de Commissie en Uitvoeringsverordening (EU) 2015/2447 van de Commissie. HOOFDSTUK XI INF SP-SYSTEEM Artikel 65 Doel en structuur van het INF SP-systeem 1.   Het systeem Inlichtingenbladen (INF) voor bijzondere regelingen (INF SP-systeem) maakt het mogelijk dat de douaneautoriteiten van de lidstaten en de marktdeelnemers en andere personen met elkaar communiceren ten behoeve van de afgifte en het beheer van INF-gegevens op het gebied van bijzondere regelingen. 2.   Het INF SP-systeem bestaat uit de volgende gemeenschappelijke componenten: a) een specifiek EU-ondernemersportaal voor INF; b) een centraal INF SP-systeem. Artikel 66 Gebruik van het INF SP-systeem 1.   Het INF SP-systeem wordt door marktdeelnemers en andere personen gebruikt om INF-verzoeken in te dienen en de status ervan te volgen. Het INF SP-systeem wordt door douaneautoriteiten van de lidstaten gebruikt om dergelijke verzoeken te behandelen en INF’s te beheren 2.   Het INF SP-systeem maakt het mogelijk dat de douaneautoriteiten van de lidstaten INF’s aanmaken en waar nodig met elkaar communiceren. 3.   Het INF SP-systeem maakt het mogelijk om het overeenkomstig artikel 86, lid 3, van het wetboek vast te stellen bedrag aan invoerrechten te berekenen. Artikel 67 Authenticatie en toegang tot het centrale INF SP-systeem 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het INF SP-systeem geschieden met behulp van het UUM&DS-systeem. Om zich te authenticeren voor en toegang te krijgen tot de gemeenschappelijke componenten van het INF SP-systeem, moeten douanevertegenwoordigers hun vertegenwoordigingsbevoegdheid registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het INF SP-systeem geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het INF SP-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 68 Specifiek EU-ondernemersportaal voor INF 1.   Het EUCTP biedt toegang tot het specifieke EU-ondernemersportaal voor INF as bedoeld in artikel 6 van deze verordening, waarbij het specifieke EU-ondernemersportaal als toegangspunt tot het INF SP-systeem fungeert voor marktdeelnemers en andere personen. 2.   Het specifieke EU-ondernemersportaal voor INF communiceert met het centrale INF SP-systeem. Artikel 69 Het centrale INF SP-systeem 1.   Het centrale INF SP-systeem wordt door de douaneautoriteiten van de lidstaten gebruikt voor de uitwisseling en opslag van informatie betreffende ingediende INF’s. 2.   Het centrale INF SP-systeem communiceert met het specifieke EU-ondernemersportaal voor INF. HOOFDSTUK XII DOUANERISICOBEHEERSYSTEEM Artikel 70 Doel en structuur van het CRMS 1.   Het douanerisicobeheersysteem (CRMS) maakt de communicatie, opslag en uitwisseling van risico-informatie mogelijk tussen de lidstaten, Zwitserland en Noorwegen, alsook tussen de lidstaten, Zwitserland, Noorwegen en de Commissie, ter ondersteuning van de implementatie van het gemeenschappelijke kader voor risicobeheer. 2.   Er mag gebruik worden gemaakt van een webdienst voor nationale systemen om de uitwisseling van gegevens tussen het CRMS en nationale systemen via een webinterface mogelijk te maken. Het CRMS communiceert met de gemeenschappelijke componenten van het ICS2. Artikel 71 Gebruik van het CRMS 1.   Het CRMS wordt voor de volgende doeleinden gebruikt: a) de uitwisseling van informatie over risico’s, daaronder begrepen risicoanalyseresultaten, tussen de lidstaten, Zwitserland en Noorwegen, en tussen de lidstaten, Zwitserland, Noorwegen en de Commissie als bedoeld in artikel 46, lid 5, en artikel 47, lid 2, van het wetboek en artikel 36, lid 1, van Uitvoeringsverordening (EU) 2015/2447, alsook de opslag en de verwerking van die informatie; b) de communicatie tussen de lidstaten, Zwitserland en Noorwegen alsook tussen de lidstaten, Zwitserland, Noorwegen en de Commissie van de informatie over de tenuitvoerlegging van gemeenschappelijke risicocriteria, prioritaire controlemaatregelen en crisisbeheersing als bedoeld in artikel 36, lid 2, van Uitvoeringsverordening (EU) 2015/2447 en de indiening, verwerking en opslag van die informatie, inclusief de uitwisseling van informatie over gerelateerde risico’s, de resultaten van de risicoanalyse die is verricht voorafgaand aan de prioritaire controlemaatregelen en crisisbeheersing, en de analyse van de resultaten van die maatregelen; c) om de lidstaten, Zwitserland, Noorwegen en de Commissie in staat stellen om langs elektronische weg risicoanalyseverslagen over bestaande risico’s, risicoanalyseresultaten en nieuwe trends op te vragen uit het systeem als input voor het gemeenschappelijk kader voor risicobeheer en het nationale systeem voor risicobeheer. 2.   Waar de gegevensoverdracht tussen het CRMS en de nationale systemen kan worden geautomatiseerd, passen de lidstaten de nationale systemen aan om gebruik te maken van de CRMS-webdienst. Artikel 72 Authenticatie en toegang tot het CRMS 1. De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het CRMS geschieden met behulp van de netwerkdiensten die de Commissie beschikbaar stelt. 2. De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het CRMS geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 73 Gemeenschappelijke component van het CRMS 1.   Het CRMS biedt de mogelijkheid om risico-informatieformulieren en feedbackformulieren over risicoanalyses en controleresultaten elektronisch in het systeem in te vullen, voor rapportage te verwerken en in het systeem op te slaan. Geautoriseerde gebruikers kunnen de formulieren opvragen en voor nationale risicobeheer- en controledoeleinden gebruiken. 2.   Het CRMS bevat communicatiemechanismen waarmee gebruikers (individueel of als onderdeel van een organisatorische eenheid) risico-informatie kunnen verstrekken en uitwisselen, op specifieke verzoeken van andere gebruikers kunnen antwoorden en de Commissie feitenmateriaal en analyses kunnen verstrekken van de resultaten van de maatregelen die zij in het kader van de tenuitvoerlegging van gemeenschappelijke risicocriteria, prioritaire controlemaatregelen en crisisbeheersing hebben genomen. 3.   Het CRMS voorziet in instrumenten waarmee gegevens uit de in de systemen opgeslagen risico-informatieformulieren kunnen worden geanalyseerd en geaggregeerd. 4.   Het CRMS voorziet in een platform waar informatie die voor risicobeheer en controles relevant is, daaronder begrepen richtsnoeren, informatie over en data van detectietechnologie, en koppelingen naar andere databanken, wordt opgeslagen en ter beschikking wordt gesteld van geautoriseerde gebruikers voor risicobeheer- en controledoeleinden. HOOFDSTUK XIII GECENTRALISEERDE INKLARING Artikel 74 Doel en structuur van het CCI 1.   Het systeem voor gecentraliseerde inklaring (CCI) maakt het mogelijk dat de douaneautoriteiten van de lidstaten onderling en de douaneautoriteiten van de lidstaten met marktdeelnemers communiceren ten behoeve van de indiening en verwerking van douaneaangiften in het kader van gecentraliseerde inklaring waarbij meer dan één lidstaat betrokken is. 2.   Het CCI bestaat uit de volgende gemeenschappelijke componenten: a) een gemeenschappelijk communicatienetwerk; b) centrale diensten. 3.   De lidstaten dragen er zorg voor dat hun nationale CCI-systeem via het gemeenschappelijk communicatienetwerk voor CCI communiceert met de nationale CCI-systemen van de andere lidstaten en dat dit systeem ten minste de volgende nationale componenten omvat: a) een nationaal ondernemersportaal; b) een nationale CCI-toepassing; c) een interface met het EMCS/het systeem voor de uitwisseling van accijnsgegevens op nationaal niveau. Artikel 75 Gebruik van het CCI Het CCI-systeem wordt voor de volgende doeleinden gebruikt: a) de vervulling van de in het wetboek vastgestelde formaliteiten voor gecentraliseerde inklaring wanneer er meer dan één lidstaat bij betrokken is; b) de indiening en de verwerking van standaard douaneaangiften in het kader van de gecentraliseerde inklaring; c) de indiening en de verwerking van vereenvoudigde douaneaangiften en de desbetreffende aanvullende aangiften in het kader van de gecentraliseerde inklaring; d) de indiening en de verwerking van de desbetreffende douaneaangiften en kennisgevingen van aanbrenging overeenkomstig de vergunning voor inschrijving in de administratie van de aangever in het kader van de gecentraliseerde inklaring. Artikel 76 Authenticatie en toegang tot het CCI 1.   Marktdeelnemers hebben alleen toegang tot de nationale CCI-systemen via een door de lidstaten ontwikkeld nationaal ondernemersportaal. De authenticatie en de toegangscontrole worden door de lidstaten bepaald. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het CCI-systeem geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het CCI-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 77 Gemeenschappelijk communicatienetwerk van het CCI 1.   Het gemeenschappelijk communicatienetwerk zorgt voor de elektronische communicatie tussen de nationale CCI-toepassingen van de lidstaten. 2.   De douaneautoriteiten van de lidstaten gebruiken het gemeenschappelijk communicatienetwerk voor de uitwisseling van informatie in verband met CCI-gerelateerde invoerformaliteiten. Artikel 78 Nationaal ondernemersportaal 1.   Het nationale ondernemersportaal maakt de uitwisseling van informatie mogelijk tussen marktdeelnemers en de nationale CCI-systemen van de douaneautoriteiten van de lidstaten. 2.   Het nationale ondernemersportaal communiceert met de nationale CCI-toepassingen. Artikel 79 Nationaal CCI-systeem 1.   Het nationale CCI-systeem wordt door de douaneautoriteit van de lidstaat die het heeft ontwikkeld, gebruikt voor de verwerking van douaneaangiften in het kader van CCI. 2.   De nationale CCI-systemen van de lidstaten communiceren elektronisch met elkaar via het gemeenschappelijke domein en verwerken van andere lidstaten ontvangen informatie over invoer. HOOFDSTUK XIV SYSTEEM VAN GEREGISTREERDE EXPORTEURS AFDELING 1 Het REX-systeem voor de lidstaten Artikel 80 Doel en structuur van het REX-systeem voor lidstaten 1.   Het systeem van geregistreerde exporteurs (REX-systeem) voor lidstaten stelt de douaneautoriteiten van de lidstaten in staat om in de Unie gevestigde marktdeelnemers te registreren met het oog op de aangifte van de preferentiële oorsprong van goederen, alsook om het beheer van die registraties te verrichten, dat wil zeggen wijzigingen van registraties, intrekkingen van registraties, annulering van intrekkingen en melding van registraties. 2.   Het REX-systeem bestaat uit de volgende gemeenschappelijke componenten: a) een specifiek EU-ondernemersportaal voor het REX-systeem voor lidstaten; b) een centraal REX-systeem voor lidstaten. 3.   De lidstaten kunnen de volgende nationale componenten ontwikkelen: a) een nationaal ondernemersportaal; b) een nationaal systeem van geregistreerde exporteurs (“nationaal REX-systeem”). Artikel 81 Gebruik van het REX-systeem voor lidstaten Het REX-systeem voor lidstaten wordt door exporteurs en de douaneautoriteiten van de lidstaten gebruikt overeenkomstig de bepalingen die voor de preferentiële handelsregelingen van de Unie gelden. Artikel 82 Authenticatie en toegang tot het REX-systeem voor lidstaten 1.   De authenticatie en de toegangscontrole van marktdeelnemers en andere personen met het oog op de toegang tot het specifieke EU-ondernemersportaal voor het REX-systeem voor lidstaten geschieden met behulp van het UUM&DS-systeem. Om zich te authenticeren voor en toegang te krijgen tot het specifieke EU-ondernemersportaal voor het REX-systeem voor lidstaten, dienen douanevertegenwoordigers hun vertegenwoordigingsbevoegdheid te registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. 2.   De authenticatie en de toegangscontrole van ambtenaren van de lidstaten met het oog op de toegang tot het centrale REX-systeem voor lidstaten geschieden met behulp van de netwerkdiensten die de Commissie beschikbaar stelt. 3.   De authenticatie en de toegangscontrole van het personeel van de Commissie met het oog op de toegang tot het centrale REX-systeem voor lidstaten geschieden met behulp van de netwerkdiensten die de Commissie beschikbaar stelt. Artikel 83 Specifiek EU-ondernemersportaal voor het REX-systeem voor lidstaten 1.   Het specifieke EU-ondernemersportaal voor het REX-systeem voor lidstaten communiceert met het EUCTP en het EUCTP fungeert als toegangspunt tot het centrale REX-systeem voor lidstaten voor verzoeken van marktdeelnemers en andere personen. 2.   Het specifieke EU-ondernemersportaal voor het REX-systeem voor lidstaten communiceert met het centrale REX-systeem voor lidstaten en leidt gebruikers door naar het nationale ondernemersportaal, indien dat door een lidstaat is ontwikkeld. 3.   In lidstaten waar geen nationaal ondernemersportaal is ontwikkeld, wordt het specifieke EU-ondernemersportaal voor het REX-systeem voor lidstaten gebruikt om informatie in te dienen en uit te wisselen met betrekking tot registratieaanvragen en -beschikkingen en met betrekking tot elke daaropvolgende gebeurtenis die invloed kan hebben op de oorspronkelijke aanvraag of registratie als bedoeld in artikel 80 van deze verordening. Artikel 84 Centraal REX-systeem voor lidstaten 1.   De douaneautoriteiten van de lidstaten gebruiken het centrale REX-systeem voor lidstaten om de in artikel 83 van deze verordening bedoelde registratieaanvragen te verwerken, de registraties op te slaan, elke daaropvolgende gebeurtenis te verwerken die invloed kan hebben op de oorspronkelijke aanvraag of registratie, of zoekopdrachten in de registraties uit te voeren. 2.   Het centrale REX-systeem voor lidstaten communiceert met het specifieke EU-ondernemersportaal voor het REX-systeem, het klantreferentiesysteem en andere relevante systemen. Artikel 85 Nationaal ondernemersportaal 1.   Wanneer in een lidstaat een nationaal ondernemersportaal is ontwikkeld, gebruiken marktdeelnemers en andere personen dat portaal om informatie in te dienen en uit te wisselen met betrekking tot registratieaanvragen en -beschikkingen en met betrekking tot elke daaropvolgende gebeurtenis die invloed kan hebben op de oorspronkelijke aanvraag of registratie als bedoeld in artikel 80 van deze verordening. 2.   Een lidstaat die een nationaal ondernemersportaal ontwikkelt, stelt de Commissie daarvan in kennis. 3.   Het nationale ondernemersportaal communiceert met het nationale REX-systeem. Artikel 86 Nationaal REX-systeem 1.   De douaneautoriteiten van de lidstaten gebruiken het nationale REX-systeem, indien dat door een lidstaat is ontwikkeld, om de in artikel 85 van deze verordening bedoelde registratieaanvragen te verwerken, de registraties op te slaan, elke daaropvolgende gebeurtenis te verwerken die invloed kan hebben op de oorspronkelijke aanvraag of registratie, of zoekopdrachten in de registraties uit te voeren. 2.   Het nationale REX-systeem communiceert en blijft gesynchroniseerd met het centrale REX-systeem voor lidstaten. AFDELING 2 Het REX-systeem voor derde landen waarmee de Unie een preferentiële handelsregeling heeft Artikel 87 Doel en structuur van het REX-systeem voor derde landen waarmee de Unie een preferentiële handelsregeling heeft 1.   Het REX-systeem voor derde landen waarmee de Unie een preferentiële handelsregeling heeft (het REX-systeem voor derde landen) stelt de marktdeelnemers in die landen in staat om een aanvraag voor registratie als geregistreerde exporteur op te stellen, en de bevoegde autoriteiten in die landen om die aanvragen te verwerken, alsook om het beheer van die registraties te verrichten, dat wil zeggen wijzigingen van registraties, intrekkingen van registraties, annulering van intrekkingen en rapportage van registraties. 2.   Het REX-systeem voor derde landen bestaat uit de volgende gemeenschappelijke componenten: a) een preaanvraagsysteem; b) een centraal REX-systeem voor derde landen. Artikel 88 Gebruik van het REX-systeem voor derde landen Het REX-systeem voor derde landen is van toepassing in bepaalde derde landen, overeenkomstig de preferentiële handelsregelingen van de Unie. Artikel 89 Authenticatie en toegang tot het REX-systeem voor derde landen 1.   De authenticatie en de toegangscontrole van ambtenaren van derde landen met het oog op de toegang tot het centrale REX-systeem voor derde landen geschieden met behulp van EU Login en het gebruikersbeheersysteem voor het REX-systeem voor derde landen (T-REX). 2.   De toegang van marktdeelnemers en andere personen tot het in artikel 87, lid 2, punt a), van deze verordening bedoelde preaanvraagsysteem is anoniem. 3.   De authenticatie en de toegangscontrole van het personeel van de Commissie met het oog op de toegang tot het centrale REX-systeem voor derde landen geschieden met behulp van de netwerkdiensten die de Commissie beschikbaar stelt. 4.   Wanneer de preferentiële handelsregeling van de Unie niet langer van toepassing is op een derde land, behouden de bevoegde autoriteiten van dat derde land toegang tot het REX-systeem voor derde landen zolang als nodig is om deze bevoegde autoriteiten in staat te stellen hun verplichtingen na te komen. Artikel 90 Gegevensverwerking met betrekking tot het REX-systeem voor derde landen De persoonsgegevens van in derde landen gevestigde betrokkenen die door bevoegde autoriteiten in derde landen in het REX-systeem voor derde landen zijn geregistreerd, worden verwerkt met het oog op de uitvoering van en het toezicht op de desbetreffende preferentiële handelsregeling met de Unie. Artikel 91 Centraal REX-systeem voor derde landen waarmee de Unie een preferentiële handelsregeling heeft 1.   De bevoegde autoriteiten in de derde landen waarmee de Unie een preferentiële handelsregeling heeft, gebruiken het centrale REX-systeem voor lidstaten om registratieaanvragen te verwerken, de registraties op te slaan, elke daaropvolgende gebeurtenis te verwerken die invloed kan hebben op de oorspronkelijke aanvraag of registratie, of zoekopdrachten in de registraties uit te voeren. 2.   Het centrale REX-systeem voor derde landen communiceert met het preaanvraagsysteem, het klantreferentiesysteem en andere relevante systemen. Artikel 92 Preaanvraagsysteem in het REX-systeem voor derde landen waarmee de Unie een preferentiële handelsregeling heeft 1.   Het preaanvraagsysteem fungeert als toegangspunt waar marktdeelnemers en andere personen de gegevens voor hun aanvraag tot geregistreerd exporteur elektronisch kunnen indienen. Het preaanvraagsysteem mag niet worden gebruikt voor het indienen van verzoeken tot wijziging of intrekking van bestaande registraties. 2.   Het preaanvraagsysteem communiceert met het centrale REX-systeem voor derde landen waarmee de Unie een preferentiële handelsregeling heeft. HOOFDSTUK XV SYSTEEM VOOR HET BEWIJS VAN UNIESTATUS Artikel 93 Doel en structuur van het PoUS-systeem 1.   Het systeem voor het bewijs van Uniestatus (PoUS-systeem) maakt het mogelijk dat de douaneautoriteiten van de lidstaten en de marktdeelnemers en andere personen met elkaar communiceren ten behoeve van de afgifte en het beheer van T2L-/T2LF-documenten en douanemanifesten als bewijs van de douanestatus van Uniegoederen. 2.   Het PoUS-systeem bestaat uit de volgende gemeenschappelijke componenten: a) een specifiek EU-ondernemersportaal voor PoUS; b) een centraal PoUS-systeem. 3.   De lidstaten kunnen de volgende nationale componenten ontwikkelen: a) een nationaal ondernemersportaal; b) een nationaal systeem voor het bewijs van Uniestatus (nationaal PoUS-systeem). Artikel 94 Gebruik van het PoUS-systeem 1.   Marktdeelnemers en andere personen gebruiken het PoUS-systeem voor: a) het indienen van verzoeken om visering en registratie, of registratie zonder visering; b) het indienen van het bewijs van Uniestatus in de vorm van T2L-/T2LF-documenten en douanemanifesten; c) het beheren van het gebruik van het bewijs van Uniestatus bij het aanbrengen van goederen. 2.   Het PoUS-systeem maakt het mogelijk om verzoeken van marktdeelnemers en andere personen te viseren en te registeren, en het gebruik van het bewijs van Uniestatus te beheren. 3.   Het PoUS-systeem maakt het ook mogelijk dat de douaneautoriteiten van de lidstaten met elkaar communiceren ten behoeve van de voorlegging van T2L-/T2LF-documenten en douanemanifesten als een bewijs van de douanestatus van Uniegoederen. Artikel 95 Authenticatie en toegang tot het centrale PoUS-systeem 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het PoUS-systeem geschieden met behulp van het UUM&DS-systeem. Om zich te authenticeren voor en toegang te krijgen tot het specifieke EU-ondernemersportaal voor het PoUS-systeem voor lidstaten, dienen douanevertegenwoordigers hun vertegenwoordigingsbevoegdheid te registreren in het UUM&DS-systeem of een identiteits- en toegangsbeheersysteem dat overeenkomstig artikel 20 van deze verordening door een lidstaat is opgezet. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het PoUS-systeem geschieden met behulp van de netwerkdiensten die de Commissie beschikbaar stelt. De authenticatie en de toegangscontrole van de douaneautoriteiten van de lidstaten met het oog op de toegang tot het nationale PoUS-systeem geschieden met behulp van een identiteits- en toegangsbeheersysteem dat door de desbetreffende lidstaat is opgezet. 3.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het PoUS-systeem geschieden met behulp van het UUM&DS-systeem of de netwerkdiensten die de Commissie beschikbaar stelt. Artikel 96 Specifiek EU-ondernemersportaal voor PoUS 1.   Het specifieke EU-ondernemersportaal voor PoUS communiceert met het EUCTP, dat als toegangspunt tot het PoUS-systeem voor marktdeelnemers en andere personen fungeert. 2.   Het specifieke EU-ondernemersportaal voor PoUS communiceert met het centrale PoUS-systeem. Artikel 97 Centraal PoUS-systeem 1.   Het centrale PoUS-systeem wordt door de douaneautoriteiten van de lidstaten gebruikt voor de uitwisseling en opslag van informatie betreffende ingediende T2L-/T2LF-documenten en douanemanifesten. 2.   Het centrale PoUS-systeem communiceert met het specifieke EU-ondernemersportaal voor PoUS. Artikel 98 Nationaal ondernemersportaal 1.   Wanneer een lidstaat overeenkomstig artikel 93, lid 3, punt b), van deze verordening een nationaal PoUS-systeem heeft ontwikkeld, is het nationale ondernemersportaal het belangrijkste toegangspunt tot het nationale PoUS-systeem voor marktdeelnemers en andere personen. 2.   Het nationale ondernemersportaal communiceert met het nationale PoUS-systeem, indien dat door een lidstaat is ontwikkeld. 3.   Het nationale ondernemersportaal biedt dezelfde functionaliteiten als die welke door het specifieke EU-ondernemersportaal voor PoUS worden geboden. 4.   Een lidstaat die een nationaal ondernemersportaal ontwikkelt, stelt de Commissie daarvan in kennis. Artikel 99 Nationaal PoUS-systeem Het nationale PoUS-systeem communiceert met het centrale PoUS-systeem om bewijzen die in het nationale PoUS-systeem zijn aangemaakt, beschikbaar te stellen in het centrale systeem. HOOFDSTUK XVI SURVEILLANCE-SYSTEEM Artikel 100 Doel en structuur van het Surveillance-systeem 1.   Het Surveillance-systeem maakt het, overeenkomstig artikel 56, lid 5, van het wetboek en de Uniewetgeving die in het gebruik van dit systeem voorziet, mogelijk dat de douaneautoriteiten van de lidstaten en de Commissie met elkaar communiceren met het oog op de uitoefening van douanetoezicht, en dat gegevens uit douaneaangiften voor het vrije verkeer of de uitvoer van goederen worden verzameld, opgeslagen, verwerkt en geanalyseerd. 2.   De lidstaten geven de gevraagde informatie uit de systemen voor douaneaangifte op automatische wijze door aan het Surveillance-systeem. 3.   Het Surveillance-systeem is een centraal systeem dat uit de volgende gemeenschappelijke componenten bestaat. a) een component voor de verzameling, validatie en opslag van gegevens; b) een component voor datamining en het genereren van informatie ten behoeve van douanetoezicht. Artikel 101 Gebruik van het Surveillance-systeem De gegevens in het Surveillance-systeem worden gebruikt voor het toezicht op het in het vrije verkeer brengen en de afhandeling van uitvoerprocedures, hetgeen het volgende inhoudt: a) ondersteuning van de Commissie en de douaneautoriteiten van de lidstaten bij het waarborgen van de uniforme toepassing van douanecontroles en douanewetgeving; b) minimalisering van risico’s, onder meer door middel van datamining en de uitwisseling van informatie over risico’s; c) implementatie van specifieke maatregelen, krachtens andere bepalingen van de Unie, die door de douaneautoriteiten van de lidstaten aan de grens moeten worden uitgevoerd. Artikel 102 Authenticatie en toegang tot het Surveillance-systeem 1.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het Surveillance-systeem geschieden met behulp van de netwerkdiensten die de Commissie beschikbaar stelt. 2.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het Surveillance-systeem geschieden met behulp van de netwerkdiensten die de Commissie beschikbaar stelt. Artikel 103 Centraal Surveillance-systeem De lidstaten en de Commissie gebruiken het centrale Surveillance-systeem om de in artikel 101 van deze verordening bedoelde gegevens te verzamelen, op te slaan, te verwerken en te analyseren. HOOFDSTUK XVII HET SYSTEEM BEHEER VAN DE ZEKERHEIDSTELLING Artikel 104 Doel en structuur van het GUM-systeem 1.   Het systeem voor het beheer van de zekerheidstelling (GUM-systeem) maakt het mogelijk aanvragen en besluiten in verband met doorlopende zekerheden in te dienen, te verwerken en te beheren via het in artikel 7 van deze verordening bedoelde CDS. Het maakt ook het beheer van en het toezicht op doorlopende zekerheden en andere zekerheden mogelijk, behalve voor douanevervoer dat in het kader van het NCTS-project wordt afgewikkeld. 2.   Het GUM-systeem bestaat uit de volgende gemeenschappelijke componenten van het in artikel 7, lid 2, van deze verordening bedoelde CDS: a) een EU-ondernemersportaal; b) een centraal GUM-systeem; c) een klantreferentiesysteem (CRS). 3.   De lidstaten ontwikkelen, als een nationale component, een nationaal systeem voor het beheer van de zekerheidstelling (nationaal GUM-systeem). Artikel 105 Gebruik van het GUM-systeem 1.   Het GUM-systeem wordt via het in artikel 7 van deze verordening bedoelde CDS gebruikt om aanvragen voor doorlopende zekerheidstelling in te dienen en te verwerken, en om besluiten met betrekking tot de aanvragen of vergunningen voor doorlopende zekerheidstelling te beheren. 2.   Het GUM-systeem wordt ook voor de volgende doeleinden gebruikt: a) de registratie van zekerheidstelling per aangifte en doorlopende zekerheidstelling; b) het beheer van zekerheidstelling per aangifte en doorlopende zekerheidstelling; c) het toezicht op het bestaan van een zekerheid die wordt gesteld in een andere lidstaat dan die waar de zekerheid wordt gebruikt; d) het toezicht op het referentiebedrag. Artikel 106 Authenticatie en toegang tot het centrale GUM-systeem 1.   De authenticatie en de toegangscontrole van marktdeelnemers en andere personen met het oog op de toegang tot de gemeenschappelijke componenten van het GUM-systeem geschieden overeenkomstig artikel 9 van deze verordening. 2.   De authenticatie en de toegangscontrole van de douaneautoriteiten van de lidstaten met het oog op de toegang tot de gemeenschappelijke componenten van het GUM-systeem geschieden overeenkomstig artikel 9 van deze verordening. 3.   De authenticatie en de toegangscontrole van de douaneautoriteiten van de lidstaten met het oog op de toegang tot het nationale GUM-systeem geschieden met behulp van een identiteits- en toegangsbeheersysteem dat door de desbetreffende lidstaat is opgezet. 4.   De authenticatie en de toegangscontrole van het personeel van de Commissie met het oog op de toegang tot de gemeenschappelijke componenten van het GUM-systeem geschieden overeenkomstig artikel 9 van deze verordening. Artikel 107 EU-ondernemersportaal 1.   Het in artikel 10 van deze verordening bedoelde EU-ondernemersportaal is een toegangspunt tot het GUM-systeem voor marktdeelnemers en andere personen. 2.   Het EU-ondernemersportaal wordt gebruikt voor de in artikel 8, lid 1, punt b), van deze verordening bedoelde aanvragen en vergunningen voor doorlopende zekerheidstelling, en voor het beheer van beschikkingen betreffende deze aanvragen en vergunningen. Artikel 108 Centraal GUM-systeem 1.   Het centrale GUM-systeem, dat gebruikmaakt van het in artikel 11 van deze verordening bedoelde centrale CDMS, wordt door de douaneautoriteiten van de lidstaten gebruikt voor het beheer van aanvragen en beschikkingen in verband met doorlopende zekerheden. 2.   Het centrale GUM-systeem staat in verbinding met het nationale GUM-systeem voor doorlopende zekerheden. Artikel 109 Nationaal GUM-systeem 1.   Het nationale GUM-systeem wordt door de douaneautoriteiten van de lidstaten gebruikt voor de registratie en het beheer van doorlopende zekerheden en voor het toezicht op de desbetreffende referentiebedragen. 2.   Het nationale GUM-systeem kan worden gebruikt voor de registratie en het beheer van andere zekerheden. 3.   Het nationale GUM-systeem communiceert met de nationale systemen voor douaneaangiften wanneer er een beroep wordt gegaan op een zekerheid. 4.   Het nationale GUM-systeem kan, overeenkomstig artikel 13, lid 3, van deze verordening, de relevante bedrijfsgegevens van de desbetreffende vergunning voor doorlopende zekerheidstelling opvragen bij het klantreferentiesysteem. HOOFDSTUK XVIII WERKING VAN DE ELEKTRONISCHE SYSTEMEN EN OPLEIDINGEN OVER HET GEBRUIK ERVAN Artikel 110 Ontwikkeling, testen, uitrol en beheer van de elektronische systemen 1.   De gemeenschappelijke componenten worden door de Commissie ontwikkeld, getest, uitgerold en beheerd, en kunnen door de lidstaten worden getest. De nationale componenten worden door de lidstaten ontwikkeld, getest, uitgerold en beheerd. 2.   De lidstaten zorgen ervoor dat de nationale componenten interoperabel zijn met de gemeenschappelijke componenten. 3.   De Commissie ontwerpt en actualiseert de gemeenschappelijke specificaties voor de gedecentraliseerde systemen in nauwe samenwerking met de lidstaten. 4.   De lidstaten ontwikkelen, exploiteren en onderhouden interfaces die de gedecentraliseerde systemen de nodige functionaliteit bieden voor de uitwisseling van informatie met marktdeelnemers en andere personen via nationale componenten en interfaces alsook met andere lidstaten via gemeenschappelijke componenten. Artikel 111 Onderhoud aan en wijzigingen in de elektronische systemen 1.   De Commissie draagt zorg voor het onderhoud van de gemeenschappelijke componenten en de lidstaten dragen zorg voor het onderhoud van de nationale componenten. 2.   De Commissie en de lidstaten zorgen voor een ononderbroken werking van de elektronische systemen. 3.   De Commissie kan de gemeenschappelijke componenten van de elektronische systemen wijzigen om storingen te verhelpen, nieuwe functionaliteiten toe te voegen of bestaande functionaliteiten te veranderen. 4.   De Commissie informeert de lidstaten over wijzigingen in en updates van de gemeenschappelijke componenten. 5.   De lidstaten informeren de Commissie over wijzigingen in en updates van de nationale componenten die gevolgen kunnen hebben voor de werking van de gemeenschappelijke componenten. 6.   De Commissie en de lidstaten maken de informatie over de wijzigingen in en updates van de elektronische systemen overeenkomstig de leden 4 en 5 openbaar. Artikel 112 Tijdelijke storing van de elektronische systemen 1.   In geval van een tijdelijke storing van de elektronische systemen als bedoeld in artikel 6, lid 3, punt b), van het wetboek, verstrekken marktdeelnemers en andere personen de informatie die vereist is om de betrokken formaliteiten te vervullen, op een door de lidstaten vastgestelde wijze, daaronder begrepen met andere middelen dan elektronische gegevensverwerkingstechnieken. 2.   De douaneautoriteiten van de lidstaten zorgen ervoor dat de overeenkomstig lid 1 verstrekte informatie binnen zeven dagen in de desbetreffende elektronische systemen ter beschikking wordt gesteld, gerekend vanaf het moment dat de desbetreffende elektronische systemen weer beschikbaar zijn. 3.   De Commissie en de lidstaten informeren elkaar wanneer de elektronische systemen niet beschikbaar zijn als gevolg van een tijdelijke storing. De Commissie en de lidstaten informeren elkaar ook wanneer de systemen van marktdeelnemers niet beschikbaar zijn met betrekking tot het ICS2. 4.   In afwijking van lid 1 is in geval van een tijdelijke storing van het ICS2, AES, CRMS, PoUS of CCI het door de lidstaten en de Commissie overeengekomen bedrijfscontinuïteitsplan van toepassing. 5.   Wat het ICS2 betreft, besluit elke lidstaat zelf of het bedrijfscontinuïteitsplan wordt geactiveerd indien die lidstaat door de tijdelijke storing van het systeem wordt getroffen of indien een marktdeelnemer niet in de mogelijkheid verkeert een summiere aangifte bij binnenbrengen in te dienen of de gegevens van een dergelijke aangifte te verstrekken overeenkomstig artikel 127, leden 4 en 6, van het wetboek. 6.   In afwijking van lid 1 is in geval van een tijdelijke storing van het NCTS-systeem de in bijlage 72-04 bij Uitvoeringsverordening (EU) 2015/2447 bedoelde bedrijfscontinuïteitsprocedure van toepassing. 7.   In afwijking van lid 2 is in geval van een tijdelijke storing van het PoUS-systeem het door de lidstaten en de Commissie overeengekomen bedrijfscontinuïteitsplan van toepassing. Artikel 113 Ondersteuning bij opleidingen over het gebruik en de werking van de gemeenschappelijke componenten De Commissie ondersteunt de lidstaten inzake het gebruik en de werking van de gemeenschappelijke componenten van de elektronische systemen door in passend opleidingsmateriaal te voorzien. HOOFDSTUK XIX GEGEVENSBESCHERMING, GEGEVENSBEHEER, EIGENDOM EN VEILIGHEID VAN DE ELEKTRONISCHE SYSTEMEN Artikel 114 Bescherming van persoonsgegevens 1.   De in de elektronische systemen geregistreerde persoonsgegevens worden verwerkt met het oog op de uitvoering van de douanewetgeving en andere wetgeving bedoeld in het wetboek, rekening houdend met de specifieke doelstellingen van elk van de elektronische systemen, overeenkomstig artikel 4, artikel 7, lid 1, artikel 16, lid 1, artikel 21, lid 1, artikel 30, artikel 35, lid 1, artikel 42, lid 1, artikel 50, lid 1,artikel 57, lid 1, artikel 65, lid 1, artikel 70, lid 1, artikel 74, lid 1, artikel 80, lid 1, artikel 87, lid 1, artikel 93, lid 1, artikel 100, lid 1, en artikel 104, lid 1, van deze verordening. 2.   Overeenkomstig artikel 62 van Verordening (EU) 2018/1725 werken de nationale toezichthoudende autoriteiten van de lidstaten op het gebied van gegevensbescherming en de Europese Toezichthouder voor gegevensbescherming samen om te waarborgen dat er gecoördineerd toezicht wordt gehouden op de verwerking van in de elektronische systemen geregistreerde persoonsgegevens. 3.   Elk verzoek van een in het REX-systeem geregistreerde betrokkene om zijn rechten uit hoofde van hoofdstuk III van de Verordeningen (EU) 2016/679 en (EU) 2018/1725 uit te oefenen, wordt eerst ingediend bij de bevoegde autoriteiten van het derde land of bij de douaneautoriteiten van de lidstaat die de persoonsgegevens hebben geregistreerd. Wanneer een betrokkene een dergelijk verzoek bij de Commissie heeft ingediend zonder te hebben geprobeerd zijn rechten te doen gelden bij de bevoegde autoriteiten van het derde land of bij de douaneautoriteiten van de lidstaat die de persoonsgegevens hebben geregistreerd, zendt de Commissie dat verzoek door naar de bevoegde autoriteiten van het derde land of naar de douaneautoriteiten van de lidstaat die die gegevens hebben geregistreerd. Indien de geregistreerde exporteur zijn rechten niet kan doen gelden bij de bevoegde autoriteiten van het derde land of bij de douaneautoriteiten van de lidstaat die de persoonsgegevens hebben geregistreerd, dient de geregistreerde exporteur een dergelijk verzoek in bij de Commissie die optreedt als verwerkingsverantwoordelijke als omschreven in artikel 4, punt 7, van Verordening (EU) 2016/679 en artikel 3, punt 8, van Verordening (EU) 2018/1725. Artikel 115 Actualisering van gegevens in de elektronische systemen 1.   De lidstaten zorgen ervoor dat de op nationaal niveau geregistreerde gegevens overeenkomen met de in de gemeenschappelijke componenten geregistreerde gegevens en worden geactualiseerd. 2.   In afwijking van lid 1 zorgen de lidstaten er, ten aanzien van het ICS2, voor dat de volgende gegevens worden geactualiseerd en overeenstemmen met de gegevens in het gemeenschappelijke ICS2-register: a) gegevens die op nationaal niveau zijn geregistreerd en vanuit het nationale systeem voor binnenbrengen naar het gemeenschappelijke ICS2-register worden doorgegeven; b) gegevens die het nationale systeem voor binnenbrengen uit het gemeenschappelijke ICS2-register heeft ontvangen. Artikel 116 Beperking van de toegang tot en verwerking van gegevens 1.   De door een lidstaat in de gemeenschappelijke componenten van de elektronische systemen geregistreerde gegevens kunnen door die lidstaat worden benaderd of verwerkt. Een andere lidstaat die betrokken is bij de verwerking van een aanvraag of het beheer van een beschikking waarop de gegevens betrekking hebben, kan die gegevens ook benaderen en verwerken. 2.   De door een marktdeelnemer of andere persoon in de gemeenschappelijke componenten van de elektronische systemen geregistreerde gegevens kunnen door die marktdeelnemer of andere persoon worden benaderd of verwerkt. Een lidstaat die betrokken is bij de verwerking van een aanvraag of het beheer van een beschikking waarop de gegevens betrekking hebben, kan die gegevens ook benaderen en verwerken. 3.   De gegevens in de gemeenschappelijke component van het ICS2 die door een marktdeelnemer of andere persoon worden meegedeeld aan of geregistreerd in de gedeelde ondernemersinterface, kunnen door die marktdeelnemer of andere persoon worden benaderd of verwerkt. 4.   De door een lidstaat in het centrale EBTI-systeem geregistreerde gegevens kunnen door die lidstaat worden verwerkt. Een andere lidstaat die betrokken is bij de verwerking van een aanvraag waarop de gegevens betrekking hebben, kan die gegevens ook verwerken, daaronder begrepen via een raadpleging tussen de douaneautoriteiten van de lidstaten overeenkomstig artikel 26 van deze verordening. De douaneautoriteiten van de lidstaten kunnen die gegevens benaderen voor de toepassing van artikel 25, lid 2, van deze verordening en de Commissie kan die gegevens benaderen voor de toepassing van artikel 21, lid 1, van deze verordening. 5.   De door een marktdeelnemer of andere persoon in het centrale EBTI-systeem geregistreerde gegevens kunnen door die marktdeelnemer of persoon worden benaderd of verwerkt. De douaneautoriteiten van de lidstaten kunnen die gegevens benaderen voor de toepassing van artikel 25, lid 2, van deze verordening en de Commissie kan die gegevens benaderen voor de toepassing van artikel 21, lid 1, van deze verordening. 6.   De in de gemeenschappelijke component van het EORI-systeem geregistreerde gegevens kunnen door de Commissie worden benaderd en verwerkt. De lidstaat die die gegevens heeft geregistreerd, kan die gegevens ook benaderen en verwerken. 7.   De gegevens in de gemeenschappelijke componenten van het ICS2: a) die door een marktdeelnemer of andere persoon via de gedeelde ondernemersinterface in het gemeenschappelijke ICS2-register aan een lidstaat worden meegedeeld, kunnen door die lidstaat in het gemeenschappelijke ICS2-register worden benaderd en verwerkt, en zo nodig kan die lidstaat ook die in de gedeelde ondernemersinterface geregistreerde gegevens benaderen; b) die door een lidstaat worden meegedeeld aan of geregistreerd in het gemeenschappelijke ICS2-register, kunnen door die lidstaat worden benaderd of verwerkt; c) als bedoeld in de punten a) en b) kunnen ook door een andere lidstaat worden benaderd en verwerkt wanneer die andere lidstaat overeenkomstig artikel 186, lid 2, punten a), b) en d), artikel 186, leden 5, 7 en 7 bis, en artikel 189, leden 3 en 4, van Uitvoeringsverordening (EU) 2015/2447 betrokken is bij de risicoanalyse of het controleproces, of beide, waarop de gegevens betrekking hebben, met uitzondering van gegevens die door douaneautoriteiten van andere lidstaten in het systeem zijn opgeslagen met betrekking tot informatie over veiligheidsrisico’s als bedoeld in artikel 186, lid 2, punt a), van Uitvoeringsverordening (EU) 2015/2447; d) kunnen door de Commissie in samenwerking met de lidstaten worden verwerkt voor de in artikel 43, lid 2, van deze verordening en artikel 182, lid 1, punt c), van Uitvoeringsverordening (EU) 2015/2447 bedoelde doeleinden, en de resultaten van deze verwerking kunnen worden benaderd door de Commissie en de lidstaten; e) kunnen door de lidstaten en de Commissie worden benaderd en verwerkt voor de in artikel 43, lid 3, van deze verordening bedoelde doeleinden, onder de in artikel 119 van deze verordening bedoelde voorwaarden en overeenkomstig de specifieke projectovereenkomsten waarin de verwerking tussen de lidstaten en de Commissie is geregeld. 8.   De gegevens in de gemeenschappelijke component van het ICS2 die door de Commissie in het gemeenschappelijke ICS2-register zijn geregistreerd, kunnen worden benaderd en verwerkt door de Commissie en de lidstaten. 9.   De gegevens in het Surveillance-systeem kunnen door de Commissie en de lidstaten worden benaderd en verwerkt. 10.   De gegevens die zijn geregistreerd in het centrale REX-systeem voor lidstaten, kunnen door de douaneautoriteiten van de lidstaten en de Commissie worden benaderd met het oog op de uitvoering van en het toezicht op preferentiële handelsregelingen van de Unie. 11.   De gegevens die zijn geregistreerd in het centrale REX-systeem voor derde landen waarmee de Unie een preferentiële handelsregeling heeft, kunnen worden benaderd door: a) de bevoegde autoriteiten van het derde land waar de gegevens zijn geregistreerd; b) de douaneautoriteiten van de lidstaten met het oog op de verificatie van douaneaangiften op grond van artikel 188 van het wetboek of de controle na vrijgave op grond van artikel 48 van het wetboek; c) de Commissie met het oog op de uitvoering van en het toezicht op de preferentiële handelsregelingen van de Unie. 12.   Wanneer lidstaten incidenten en problemen melden in de operationele dienstverleningsprocessen van de systemen waarvoor de Commissie als verwerker optreedt, kan de Commissie de gegevens uitsluitend benaderen om een geregistreerd incident of probleem op te lossen. De Commissie waarborgt de vertrouwelijkheid van deze gegevens overeenkomstig artikel 12 van het wetboek. 13.   De gegevens die door een lidstaat, Zwitserland, Noorwegen of door de Commissie in de gemeenschappelijke componenten van het CRMS zijn geregistreerd, kunnen worden benaderd of verwerkt door die lidstaat, Zwitserland, Noorwegen, een andere lidstaat of door de Commissie om de uitvoering van het gemeenschappelijk kader voor risicobeheer te waarborgen overeenkomstig artikel 46, lid 5, van het wetboek en artikel 36 van Uitvoeringsverordening (EU) 2015/2447. 14.   De gegevens die in het centrale PoUS-systeem zijn geregistreerd, kunnen worden benaderd of verwerkt door: a) de douaneautoriteiten van de lidstaten overeenkomstig artikel 93 van deze verordening; b) de Commissie voor statistische doeleinden. 15.   In het kader van het Windsor-akkoord kunnen de vertegenwoordigers van de Unie de ICS2-gegevens met betrekking tot Noord-Ierland benaderen. Artikel 117 Systeemeigendom 1.   De Commissie is systeemeigenaar van de gemeenschappelijke componenten. 2.   De lidstaten zijn systeemeigenaar van de respectieve nationale componenten. Artikel 118 Systeemveiligheid 1.   De Commissie waarborgt de veiligheid van de gemeenschappelijke componenten. De lidstaten waarborgen de veiligheid van de nationale componenten. Daartoe treffen de Commissie en de lidstaten de benodigde maatregelen om: a) te voorkomen dat onbevoegden toegang hebben tot de apparatuur die wordt gebruikt voor de verwerking van gegevens; b) te voorkomen dat onbevoegden gegevens ingeven, raadplegen, wijzigen of verwijderen; c) alle in de punten a) en b) bedoelde activiteiten op te sporen. 2.   De Commissie en de lidstaten informeren elkaar over alle activiteiten die kunnen resulteren in een schending of een vermoedelijke schending van de veiligheid van de elektronische systemen. 3.   De Commissie en de lidstaten stellen voor alle elektronische systemen beveiligingsplannen op. Artikel 119 Verwerkingsverantwoordelijke en verwerker voor de systemen Voor de in artikel 1 van deze verordening bedoelde systemen en met betrekking tot de verwerking van persoonsgegevens: a) treden de lidstaten op als verwerkingsverantwoordelijke zoals omschreven in artikel 4, punt 7, van Verordening (EU) 2016/679 en leven zij de in die verordening vastgestelde verplichtingen na; b) treedt de Commissie op als verwerker zoals omschreven in artikel 3, punt 12, van Verordening (EU) 2018/1725 en leeft zij de in die verordening vastgestelde verplichtingen na; c) treedt de Commissie, in afwijking van punt b), samen met de lidstaten op als gezamenlijke verwerkingsverantwoordelijke in het ICS2 bij de verwerking van de gegevens voor het toezicht op en de evaluatie van de uitvoering van de gemeenschappelijke veiligheidsrisicocriteria en -normen en van de controlemaatregelen en prioritaire controlegebieden overeenkomstig artikel 116, lid 7, punt d), van deze verordening, d) treedt de Commissie, in afwijking van punt b), samen met de lidstaten op als gezamenlijke verwerkingsverantwoordelijke in het ICS2 bij de verwerking van de gegevens met het oog op de verzameling, opslag, verwerking en analyse van aanvullende informatie-elementen in samenhang met summiere aangiften bij binnenbrengen alsook ter ondersteuning van risicobeheerprocessen als bedoeld in artikel 43, lid 3, van deze verordening, onder de voorwaarden van artikel 116, lid 7, punt e), van deze verordening; e) treedt de Commissie, in afwijking van punt b), samen met de lidstaten ook op als gezamenlijke verwerkingsverantwoordelijke in het CRMS; f) treedt de Commissie, in afwijking van punt b), samen met de lidstaten op als gezamenlijke verwerkingsverantwoordelijke in het REX-systeem in de volgende gevallen: i) bij de verwerking van gegevens met het oog op de synchronisatie met een nationaal systeem, ii) bij de verwerking van gegevens wanneer die worden benaderd met het oog op de verificatie van douaneaangiften op grond van artikel 188 van het wetboek of de controle na vrijgave op grond van artikel 48 van het wetboek, iii) bij de verwerking van gegevens voor statistische en monitoringdoeleinden met betrekking tot het gebruik van het REX-systeem voor lidstaten, iv) bij de verwerking van gegevens voor statistische en monitoringdoeleinden met betrekking tot het gebruik van het REX-systeem voor derde landen; g) treedt de Commissie, in afwijking van punt b), samen met de lidstaten op als gezamenlijke verwerkingsverantwoordelijke in het Surveillance-systeem. Artikel 120 Bewaringstermijnen 1.   De bewaringstermijnen voor de systemen waarvoor de lidstaten verwerkingsverantwoordelijke zijn zoals omschreven in artikel 119 van deze verordening, worden door die lidstaten vastgesteld, rekening houdend met de vereisten van de douanewetgeving. De lidstaten delen deze bewaringstermijnen mee aan de Commissie. 2.   De volgende bewaringstermijnen gelden voor de volgende systemen waarvoor de Commissie en de lidstaten gezamenlijke verwerkingsverantwoordelijke zijn: a) voor het ICS2, ten behoeve van het toezicht op en de evaluatie van de uitvoering van de gemeenschappelijke veiligheidsrisicocriteria en -normen en van de controlemaatregelen en prioritaire controlegebieden als bedoeld in artikel 43, lid 2, en ter ondersteuning van de risicobeheerprocessen als bedoeld in artikel 43, lid 3, van deze verordening: een bewaringstermijn van tien jaar, te rekenen vanaf het tijdstip waarop de gegevens voor het eerst in het centrale systeem zijn verwerkt; b) voor het REX-systeem wordt, ten behoeve van de mededeling van de douaneschuld gedurende een termijn van maximaal tien jaar, een ingetrokken registratie in het REX-systeem bewaard gedurende een maximale termijn van tien jaar, te rekenen vanaf 1 januari van het jaar volgend op het jaar waarin de registratie is ingetrokken, en worden de registratiegegevens, na afloop van die termijn, door de bevoegde autoriteit van een derde land of de douaneautoriteiten van de lidstaat die de registratie heeft ingetrokken, geschrapt. Indien echter alle registraties in een begunstigd land van het stelsel van algemene preferenties overeenkomstig artikel 90, lid 1, van Uitvoeringsverordening (EU) 2015/2447 zijn ingetrokken en het begunstigde land niet meer dan tien jaar een begunstigd land van het stelsel van algemene preferenties van Noorwegen, Zwitserland of Turkije is geweest, schrapt de Commissie de registratiegegevens; c) voor het CRMS, ter bescherming van de veiligheid van de burgers en van de financiële belangen van de Unie en haar lidstaten: een bewaringstermijn van tien jaar, te rekenen vanaf het tijdstip waarop de gegevens voor het eerst in het centrale systeem zijn verwerkt; d) voor het Surveillance-systeem, ter bescherming van de financiële belangen van de Unie en haar lidstaten, het handelsverkeer en alle andere beleid van de Unie dat gebaseerd is op de via toezicht verzamelde gegevens: een bewaringstermijn van tien jaar, te rekenen vanaf het tijdstip waarop de gegevens voor het eerst in het centrale systeem zijn verwerkt. Wanneer evenwel een gerechtelijke procedure aanhangig is gemaakt of beroep is ingesteld met betrekking tot in de elektronische systemen opgeslagen gegevens als bedoeld in de punten a) tot en met d), worden die gegevens bewaard totdat de beroeps- of gerechtelijke procedure is beëindigd. 3.   De bewaringstermijn is van toepassing op alle gegevens die onder de elektronische systemen vallen. HOOFDSTUK XX SLOTBEPALINGEN Artikel 121 Beoordeling van de elektronische systemen De Commissie en de lidstaten beoordelen de componenten waarvoor zij verantwoordelijk zijn en analyseren de veiligheid en integriteit van die componenten en de vertrouwelijkheid van de in die componenten verwerkte gegevens. De Commissie en de lidstaten informeren elkaar over de resultaten van die beoordeling. Artikel 122 Intrekking Uitvoeringsverordening (EU) 2023/1070 wordt ingetrokken. Verwijzingen naar de ingetrokken uitvoeringsverordening gelden als verwijzingen naar deze verordening. Artikel 123 Inwerkingtreding Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 13 maart 2025. Voor de Commissie De voorzitter Ursula VON DER LEYEN ( 1 ) PB L 269 van 10.10.2013, blz. 1 . ( 2 ) Uitvoeringsbesluit (EU) 2023/2879 van de Commissie van 15 december 2023 tot vaststelling van het werkprogramma voor de ontwikkeling en de uitrol van de elektronische systemen waarin het douanewetboek van de Unie voorziet ( PB L, 2023/2879, 22.12.2023, ELI: http://data.europa.eu/eli/dec_impl/2023/2879/oj ). ( 3 ) Besluit Nr. 6/2020 van het bij het Akkoord inzake de terugtrekking van het Verenigd Koninkrijk van Groot-Brittannië en Noord-Ierland uit de Europese Unie en de Europese Gemeenschap voor Atoomenergie ingestelde Gemengd Comité van 17 december 2020 tot vaststelling van de praktische werkafspraken voor de uitoefening van de rechten van vertegenwoordigers van de Unie als bedoeld in artikel 12, lid 2, van het Protocol inzake Ierland/Noord-Ierland [2020/2250] ( PB L 443 van 30.12.2020, blz. 16 , ELI: http://data.europa.eu/eli/dec/2020/2250/oj ). ( 4 ) Overeenkomstig Gezamenlijke Verklaring nr. 1/2023 van de Unie en het Verenigd Koninkrijk in het bij het Akkoord inzake de terugtrekking van het Verenigd Koninkrijk van Groot-Brittannië en Noord-Ierland uit de Europese Unie en de Europese Gemeenschap voor Atoomenergie ingestelde Gemengd Comité van 24 maart 2023 ( PB L 102 van 17.4.2023, blz. 87 ) wordt het aan het Akkoord inzake de terugtrekking van het Verenigd Koninkrijk van Groot-Brittannië en Noord-Ierland uit de Europese Unie en de Europese Gemeenschap voor Atoomenergie gehechte Protocol inzake Ierland/Noord-Ierland ( PB L 29 van 31.1.2020, blz. 7 , ELI: http://data.europa.eu/eli/treaty/withd_2020/sign ) het Windsor-kader genoemd. ( 5 ) Overeenkomst betreffende de Europese Economische Ruimte – Slotakte – Gemeenschappelijke verklaringen – Verklaringen van de lidstaten en de EVA-landen – Regelingen – Proces-verbaal van Overeenstemming – Verklaringen van één of meerdere contraherende partijen betreffende de EVA ( PB L 1 van 3.1.1994, blz. 3 , ELI: http://data.europa.eu/eli/agree_internation/1994/1/oj ). ( 6 ) Besluit van het Gemengd Comité van de EER nr. 76/2009 van 30 juni 2009 tot wijziging van Protocol nr. 10 inzake de vereenvoudiging van controles en formaliteiten in het goederenvervoer en van Protocol nr. 37 dat de in artikel 101 bedoelde lijst bevat ( PB L 232 van 3.9.2009, blz. 40 , ELI: http://data.europa.eu/eli/dec/2009/76(2)/oj ). ( 7 ) Besluit nr. 1/2021 van het Gemengd Comité EU-Zwitserland van 12 maart 2021 tot wijziging van hoofdstuk III van en de bijlagen I en II bij de Overeenkomst tussen de Europese Gemeenschap en de Zwitserse Bondsstaat inzake de vereenvoudiging van de controles en formaliteiten bij het goederenvervoer en inzake douaneveiligheidsmaatregelen [2021/714] ( PB L 152 van 3.5.2021, blz. 1 , ELI: http://data.europa.eu/eli/dec/2021/714/oj ). ( 8 ) Uitvoeringsverordening (EU) 2015/2447 van de Commissie van 24 november 2015 houdende nadere uitvoeringsvoorschriften voor enkele bepalingen van Verordening (EU) nr. 952/2013 van het Europees Parlement en de Raad tot vaststelling van het douanewetboek van de Unie ( PB L 343 van 29.12.2015, blz. 558 , ELI: http://data.europa.eu/eli/reg_impl/2015/2447/oj ). ( 9 ) Verordening (EU) 2016/679 van het Europees Parlement en de Raad van 27 april 2016 betreffende de bescherming van natuurlijke personen in verband met de verwerking van persoonsgegevens en betreffende het vrije verkeer van die gegevens en tot intrekking van Richtlijn 95/46/EG (algemene verordening gegevensbescherming) ( PB L 119 van 4.5.2016, blz. 1 , ELI: http://data.europa.eu/eli/reg/2016/679/oj ). ( 10 ) Verordening (EU) 2018/1725 van het Europees Parlement en de Raad van 23 oktober 2018 betreffende de bescherming van natuurlijke personen in verband met de verwerking van persoonsgegevens door de instellingen, organen en instanties van de Unie en betreffende het vrije verkeer van die gegevens, en tot intrekking van Verordening (EG) nr. 45/2001 en Besluit nr. 1247/2002/EG ( PB L 295 van 21.11.2018, blz. 39 , ELI: http://data.europa.eu/eli/reg/2018/1725/oj ). ( 11 ) Uitvoeringsverordening (EU) 2023/1070 van de Commissie van 1 juni 2023 betreffende technische regelingen voor de ontwikkeling, het onderhoud en het gebruik van elektronische systemen voor de uitwisseling en de opslag van informatie overeenkomstig Verordening (EU) nr. 952/2013 van het Europees Parlement en van de Raad ( PB L 143 van 2.6.2023, blz. 65 , ELI: http://data.europa.eu/eli/reg_impl/2023/1070/oj ). ( 12 ) Gedelegeerde Verordening (EU) 2015/2446 van de Commissie van 28 juli 2015 tot aanvulling van Verordening (EU) nr. 952/2013 van het Europees Parlement en de Raad met nadere regels betreffende een aantal bepalingen van het douanewetboek van de Unie ( PB L 343 van 29.12.2015, blz. 1 , ELI: http://data.europa.eu/eli/reg_del/2015/2446/oj ). ( 13 ) Verordening (EU) 2022/2399 van het Europees Parlement en de Raad van 23 november 2022 tot instelling van de éénloketomgeving van de Europese Unie voor de douane en tot wijziging van Verordening (EU) nr. 952/2013 ( PB L 317 van 9.12.2022, blz. 1 , ELI: http://data.europa.eu/eli/reg/2022/2399/oj ). ( 14 ) Richtlijn (EU) 2020/262 van de Raad van 19 december 2019 houdende een algemene regeling inzake accijns ( PB L 58 van 27.2.2020, blz. 4 , ELI: http://data.europa.eu/eli/dir/2020/262/oj ). ( 15 ) Gedelegeerde Verordening (EU) 2016/341 van de Commissie van 17 december 2015 tot aanvulling van Verordening (EU) nr. 952/2013 van het Europees Parlement en van de Raad met overgangsregels voor enkele bepalingen van het douanewetboek van de Unie voor de gevallen waarin de relevante elektronische systemen nog niet operationeel zijn, en tot wijziging van Gedelegeerde Verordening (EU) 2015/2446 ( PB L 69 van 15.3.2016, blz. 1 , ELI: http://data.europa.eu/eli/reg_del/2016/341/oj ). ( 16 ) Overeenkomst tussen de Europese Economische Gemeenschap, de Republiek Oostenrijk, de Republiek Finland, de Republiek IJsland, het Koninkrijk Noorwegen, het Koninkrijk Zweden en de Zwitserse Bondsstaat betreffende een gemeenschappelijke regeling inzake douanevervoer ( PB L 226 van 13.8.1987, blz. 2 , ELI: http://data.europa.eu/eli/convention/1987/415/oj ). ELI: http://data.europa.eu/eli/reg_impl/2025/512/oj ISSN 1977-0758 (electronic edition)",
  "source": "EUR LEX"
}