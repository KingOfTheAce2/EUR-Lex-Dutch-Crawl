{
  "url": "http://europa.eu.int/eur-lex/lex/LexUriServ/LexUriServ.do?uri=CELEX:31987Y1106(01):NL:HTML\">",
  "content": "EUR-Lex - 31987Y1106(01) - NL Avis juridique important | 31987Y1106(01) Speciaal Verslag nr. 3/87 over de gemeenschappelijke ordening der markten in de sector ruwe tabak vergezeld van de antwoorden van de Commissie Publicatieblad Nr. C 297 van 06/11/1987 blz. 0001 - 0013 <(BLK0)LA  ORG=\"CCF\">NL</(BLK0)LA>SPECIAAL VERSLAG Nr. 3/87 over de gemeenschappelijke ordening der markten  in de sector ruwe tabak vergezeld van de antwoorden van de Commissie (87/C 297/01) (Opmerkingen  krachtens artikel 206 bis, lid 4, EEG-Verdrag) >RUIMTE VOOR DE TABEL> 1.   Inleiding 1.1.  Het onderhavige verslag is beperkt tot de Gemeenschap van 10, waar voornamelijk in  Italië en Griekenland en, in mindere mate, in Frankrijk, de BR Duitsland en België tabak wordt  geteeld (Tabel 1). Er zijn ongeveer 215  000 telers, waarvan de meesten, als hun voornaamste of  enige bron van inkomsten, percelen van ongeveer één hectare bewerken. De totale produktie bedroeg  in 1986  352  702 ton, hetgeen overeenkomt met ongeveer 46  % van de behoeften. Zoals kan worden  afgelezen uit tabel 2 bestaat een derde van de oogst uit soorten waarnaar weinig of zeer weinig  vraag bestaat (Groepen III en IV) en die alleen met hoge begrotingssteun kunnen worden  afgezet. 1.2.  De gemeenschappelijke marktordening dateert uit 1970 en verving de diverse nationale  stelsels. De basisverordening  (2) voorziet in een steunstelsel met voorschriften voor de openbare  opslag van zowel tabaksbladeren als verpakte tabak. De communautaire producenten genieten een  relatief lage tariefbescherming tegen het mondiale aanbod van ruwe tabak. De belangrijkste steun  wordt verleend in de vorm van een premie op de uit de Gemeenschap afkomstige tabaksbladeren. De  premie wordt betaald aan de eerste bewerkers (dat wil zeggen aan hen die de tabaksbladeren bewerken  tot balen) teneinde de telers de communautaire streefprijs  (3) te kunnen betalen. 1.3.  Het  premiestelsel heeft naast de ondersteuning van het inkomen der producenten en de verzekering van de  afzet van de oogst ten doel, kwaliteitsverbeteringen te bevorderen alsmede de overgang op de  produktie van tabakssoorten waarnaar een grotere vraag bestaat  (4). >RUIMTE VOOR DE TABEL> > RUIMTE VOOR DE TABEL> 2.  Begrotingsuitgaven 2.1.  Zoals blijkt uit tabel 3,  zijn de begrotingsuitgaven voor deze markt meer dan verdubbeld - 361,8  Mio ECU in 1981 en 782,2   Mio ECU in 1986. Dit is hoofdzakelijk het gevolg van de toetreding van Griekenland. In verhouding  tot de bewerkte oppervlakte is tabak het gewas dat in het kader van het gemeenschappelijk  landbouwbeleid de hoogste subsidie geniet. In 1985 bedroegen de begrotingsuitgaven per hectare  bijvoorbeeld meer dan 4  300 ECU, vergeleken met 529 ECU voor oliehoudende zaden, 410 ECU voor  wijn, 260 ECU voor olijfolie en 85 ECU voor granen. Op het hoge steunniveau in de tabakssector werd  reeds gewezen in het Verslag uitgebracht ingevolge de conclusies van de Europese Raad van 18 juni  1983 van de Kamer; zie bijvoorbeeld de paragrafen 2.3.2 en 2.3.15 c)  (5). Voor sommige van de 198   000 hectaren tabak zijn de mogelijkheden voor alternatief gebruik volgens de Commissie echter  beperkt door factoren van agronomische aard. 3.  Beheer van de premie Regels  voor de toekenning van de premie 3.1.  Verordening (EEG) nr. 1726/70 van de Commissie van 25  augustus 1970  (6) bevat de gedetailleerde bepalingen voor de toepassing van het premiestelsel. De  Lid-Staten dienen een controleregeling in te voeren voor het eerste bewerkingsstadium ten einde de  ontvangen tabaksbladeren te controleren en erop toe te zien dat deze niet worden vrijgegeven  voordat de eerste bewerking is afgerond. Krachtens artikel 1, juncto de vijfde overweging van deze  verordening, moeten de tabaksbladeren wanneer zij bij aankomst in het verwerkend bedrijf onder  controle zijn geplaatst, worden onderzocht om het nettogewicht, de kwaliteit en het gehalte aan  vocht en onzuiverheden te bepalen. 3.2.  Wanneer de tabak onder controle wordt geplaatst, moet het  interventiebureau een premiecertificaat afgeven waarin de hoeveelheid en de kwaliteit van de  tabaksbladeren nauwkeurig worden omschreven (artikel 3 van voormelde verordening). De gegevens  inzake de tabak worden in het premiecertificaat opgenomen, zodat de hoeveelheid en de kwaliteit van  de geproduceerde verpakte tabak kan worden gecontroleerd. Het certificaat dient later als grondslag  voor de premieaanvraag. 3.3.  Het recht op de premie ontstaat wanneer de tabak de plaats van de  eerste bewerking verlaat. Het te betalen bedrag wordt berekend op grond van het netto-gewicht, de  soort en het in het premiecertificaat vermelde oogstjaar. Indien het gewicht bij het verlaten van  de gebouwen lager is dan dat vermeld op het certificaat, wordt de premie aangepast met inachtneming  van de bij Verordening (EEG) nr. 410/76 van de Commissie van 23 februari 1976  (7) toegestane  gewichtsverliezen. De premie kan vooruit worden betaald indien er een teeltcontract tussen de  producent en de koper van de tabak bestaat en er een waarborg van 20  % van het premiebedrag is  gesteld. Opmerkingen inzake het beheer door de Lid-Staten >RUIMTE VOOR DE TABEL> Controle in het  stadium van de eerste bewerking 3.4.  Het vereiste om bij aankomst controle uit te oefenen  (paragraaf 3.1) wordt in de Lid-Staten op verschillende wijzen geïnterpreteerd: (a)in de BR  Duitsland worden de tabaksbladeren door de tabakstelers afgeleverd op nauwkeurig omschreven  verkooppunten waar de douaneautoriteiten gedurende de leveringsperiode toezicht uitoefenen op het  wegen van de tabak en de bepaling van de kwaliteit. Controles in de lokalen van de verwerkende  bedrijven zijn zeldzaam; (b)in Griekenland worden deze controles uitgevoerd door ambtenaren van de  Nationale Tabaksraad in de gebouwen van de telers. Voorts wordt een klein percentage steekproeven  uitgevoerd door ambtenaren die, wanneer de tabaksbladeren in ontvangst worden genomen, in elk der  verwerkende fabrieken worden gestationeerd; (c)in Frankrijk worden de controles uitgevoerd door  ambtenaren van het interventiebureau bij de 110 plaatselijke Commissions d'achat, die tabak kopen  ter bevoorrading van de verwerkende bedrijven, die op hun beurt door de Staat worden gecontroleerd.  De controles ter plaatse duren gemiddeld slechts 1 à 2 dagen, ofschoon de aankoopperiode schommelt  tussen 1 week en 3 maanden en gemiddeld over 30 à 40 dagen loopt. In voormelde Lid-Staten worden de  voornaamste controles meestal niet uitgevoerd in de gebouwen van de bewerkers, zoals de verordening  voorschrijft. Voorts is de omvang van de controles in Frankrijk onvoldoende.  3.5.  De Italiaanse  autoriteiten deelden de Kamer mede dat er in Italië bij alle verwerkende bedrijven een ambtenaar  aanwezig is die de tabak bij aankomst persoonlijk weegt. De Kamer beveelt aan, onder de  bewijsstukken in het vervolg enige schriftelijke en ondertekende verslagen inzake de verrichte  onderzoeken op te nemen, hetgeen ten tijde van het controlebezoek van de Kamer niet werd  gedaan. Procedure voor de afgifte van het premiecertificaat 3.6.  Het in paragraaf 3.2 bedoelde  premiecertificaat dient te worden afgegeven wanneer de tabak onder controle wordt geplaatst. In  Frankrijk en Italië wordt, nadat de laatste leverantie heeft plaatsgevonden, voor ieder oogstjaar  en voor iedere soort slechts één premiecertificaat afgegeven aan het verwerkend bedrijf.  Dientengevolge zal het grootste gedeelte van de jaarlijkse oogst al wel zijn verwerkt voordat het  premiecertificaat wordt afgegeven. Deze praktijk leidt tevens tot uitstel van het moment waarop een  voorschot kan worden toegekend, aangezien pas na afgifte van het certificaat een voorschot mag  worden betaald.  3.7.  De Commissie zou maatregelen moeten nemen om te verzekeren dat de beide  Lid-Staten in kwestie zich aan de voorschriften houden. 4.  Vaststelling van de  premie De twee elementen 4.1.  De Raad stelt voor elk van de 26 in de Gemeenschap van 10 verbouwde  tabakssoorten een aparte premie vast. Overeenkomstig artikel 4 van de basisverordening wordt deze  premie verleend ten behoeve van de streefprijs en de afzet van de in de Gemeenschap geproduceerde  tabak. Het bedrag dient te bestaan uit twee elementen. Het eerste element dient te worden  vastgesteld met inachtneming van: (a)de afzetmogelijkheden in het verleden en in de toekomst voor  deze tabak bij normale concurrentie op de markt van de Gemeenschap; (b)de invloed van de  prijsontwikkeling van uit derde landen ingevoerde tabak, voor zover deze tabak in de plaats kan  komen van de in de Gemeenschap geproduceerde tabak en met die tabak concurreert. Het tweede element  is een element waardoor de prijs- en inkomensgarantie en de afzet van de tabak uit de Gemeenschap  zo goed mogelijk worden gewaarborgd. 4.2.  De diensten van de Commissie stellen volgens de Kamer  terecht, dat de elementen niet slechts kunnen worden toegepast op basis van een rekenkundige  formule zoals het verschil tussen de wereldmarktprijs en de nationale prijs. Dit was de formule die  werd toegepast voor het eerste jaar (1970 of, ten aanzien van Griekenland, 1981). Sinds 1970 werd  een hele reeks verschillende methodes toegepast. Vanaf 1975 gold een pakket van concurrerende  (niet-communautaire) soorten voor iedere communautaire soort en de mimimum en maximum prijzen van  niet-communautaire soorten vormen bij de toepassing van criterium (b) van het eerste element een  vergelijkingsbasis voor de prijs van de communautaire soorten. 4.3.  In de praktijk heeft de Raad  sinds 1977 gestreefd naar toepassing van dezelfde jaarlijkse procentuele wijzigingen van premies en  streefprijzen. De verhogingen waren doorgaans voor alle soorten van eenzelfde groep gelijk. Sinds  in 1984 de streefprijzen begonnen te zakken, werden de premies echter evenzeer of, in sommige  gevallen zelfs nog sterker gereduceerd. 4.4.  Gezien het voorgaande kan moeilijk worden nagegaan  hoe de verschillende onderdelen van de elementen precies zijn toegepast. De diensten van de  Commissie verwijzen in voormeld rapport naar gevallen van premievaststelling waarin geen rekening  wordt gehouden met het prijstraject van concurrerende prijzen; dit zouden voorbeelden zijn van de  toepassing van het tweede element. Het merendeel van de stukken die de Raad ten tijde van de  vaststelling van de prijzen werden voorgelegd, heeft echter betrekking op de vergelijking met  concurrerende soorten en er zijn weinig gegevens waaruit kan worden opgemaakt hoe de andere  elementen zijn vastgesteld. Het feit dat de problematische soorten over een lange periode  aanhoudend hoge steun ontvangen duidt in feite op een nogal zwakke invloed van criterium (a) van  het eerste element, bedoeld ter bevordering van de teelt van soorten en kwaliteiten die gemakkelijk  kunnen worden afgezet. 4.5.  De diensten van de Commissie stellen dat het erg moeilijk is, de  verschillende onderdelen van de twee elementen op consequente en eenvoudige wijze toe te passen.  Het is belangrijk dat de wetgevende instanties beschikken over duidelijke gegevens waarop zij hun  beleid kunnen baseren. De Commissie zou daarom met voorstellen moeten komen over de wijze waarop  deze problemen kunnen worden opgelost. Concurrerende vervangingssoorten 4.6.  Ten einde criterium  (b) van het eerste element (zie paragraaf 4.1) te kunnen toepassen, dienen voor elke communautaire  soort de uit derde landen ingevoerde concurrerende vervangingssoorten te worden vastgesteld. De  Commissie heeft een groep van deskundigen, bestaande uit tabakspecialisten uit de Lid-Staten, in  het leven geroepen die haar bij de selectie van dergelijke soorten moet bijstaan; de Commissie kan  de door de deskundigen verrichte selectie echter wijzigen. Sinds 1970 heeft de Commissie aan de  hand van voorstellen van deze groep vier lijsten met concurrerende soorten vastgesteld (de laatste  in 1983). Er werd hierbij echter niet op gelet of een bepaalde niet-communautaire soort ook  werkelijk concurreerde op de communautaire markt. In plaats daarvan stelde de Commissie vast dat  een uit derde landen afkomstige tabakssoort, theoretisch, concurrerend kon zijn en berekende zij  vervolgens aan de hand van de prijsgegevens over die soort de noodzakelijke premie voor de  overeenkomstige communautaire soort. In feite beschikt de Commissie slechts over beperkte  informatie inzake de vraag hoeveel van deze tabak in de Gemeenschap wordt ingevoerd. Zonder  nauwkeurige gegevens inzake de invoer van deze concurrerende soorten kan onmogelijk worden  verzekerd dat de voorgestelde premies niet al te zeer worden beïnvloed door soorten die slechts  marginaal worden verhandeld ofwel feitelijk niet in de Gemeenschap worden ingevoerd. 4.7.  In 1984  gaf de Commissie geen gevolg aan het advies van de deskundigen inzake twee pakketten van  niet-communautaire soorten ter vaststelling van de premies voor twee communautaire soorten,  Perustitza en Erzegovina, waarnaar weinig vraag bestaat (Groep III). Indien het advies van de  deskundigen was opgevolgd, zouden de twee premies respectievelijk 30 en 27  % lager zijn geweest  dan de premies die uiteindelijk werden vastgesteld. Bij gebreke van basisinformatie kon niet worden  beoordeeld of de door de Commissie aangebrachte wijzigingen al dan niet gerechtvaardigd waren. De  potentiële financiële kosten van het besluit van de Commissie bedragen ongeveer 10  Mio ECU per  jaar. 5.  Bewerkingskosten 5.1.  De verordening  (2) schrijft voor dat de  bewerkingskosten die bij de premieberekeningen worden gehanteerd, overeenkomen met de kosten die  worden gemaakt door goed geleide bedrijven. De Commissie beschikt echter niet over nauwkeurige en  bijgewerkte gegevens inzake de bewerkingskosten en heeft de bij de berekening gehanteerde bedragen  niet regelmatig onder de loep genomen. Sinds 1983 zijn deze bedragen bevroren op een niveau tussen  1,096 ECU en 1,875 ECU per kilo, naar gelang van de soort. Zij liggen 82 tot 39  % hoger (0,4 - 0,3  ECU/kg) dan die welke gehanteerd worden voor de berekening van de afgeleide interventieprijs voor  verpakte tabak, ofschoon ook deze bedragen worden verondersteld overeen te komen met de door goed  geleide bedrijven gemaakte bewerkingskosten. 5.2.  De bij de premieberekeningen gehanteerde  bewerkingskosten zouden moeten worden geactualiseerd. De diensten van de Commissie verkregen van de  Lid-Staten gegevens inzake de bewerkingskosten van de tabak van de oogst 1983, doch de gegevens  waren niet zodanig dat zij vlot konden worden gebruikt en vergeleken. In elk geval is de toepassing  van twee verschillende kostenstelsels moeilijk te rechtvaardigen. 5.3.  De Commissie neemt bij haar  premieberekeningen tevens het gewichtsverlies tijdens de bewerking in aanmerking. De voor deze post  gehanteerde coëfficiënten zijn sinds de invoering van het stelsel niet herzien. Gezien de  ontwikkelingen op technisch gebied is het onwaarschijnlijk dat deze verliezen even groot zijn  gebleven en de omvang ervan zou regelmatig moeten worden bezien. 6.  Verwante  soorten met uiteenlopende premies en streefprijzen 6.1.  De Italiaanse Burley geniet een premie  die ongeveer 63  % van de streefprijs bedraagt, terwijl de premie voor Griekse Burley 43  %  bedraagt. Voor beide bestaan dezelfde concurrerende vervangingssoorten. De oorzaak van het verschil  blijkt te schuilen in het feit dat de Commissie na de berekening van de oorspronkelijke  steunbedragen (in 1970 voor de Gemeenschap van 6 en in 1981 voor Griekenland) geen aanpassingen  meer heeft voorgesteld. In plaats daarvan zijn de premies berekend op de grondslag dat het om  verschillende soorten gaat. De premie voor Italiaanse Burley is constant hoger geweest dan die voor  Griekse Burley (in 1985 bedroeg deze respectievelijk 1,621 ECU en 0,972 ECU per kg). In dat jaar  bedroeg de produktie 60  000 ton in Italië en 29  655 ton in Griekenland. Dit verschil in premie  valt des te moeilijker te rechtvaardigen omdat de gemiddelde kwaliteit van Griekse Burley volgens  de Commissie in het algemeen beter is dan die van de Italiaanse en er met laatstgenoemde  afzetproblemen bestaan. De bijkomende kosten voor de uitkering van een hogere premie voor 60  000  ton tegen de prijzen van 1986 bedroegen 38,1  Mio ECU. Voor de jaren 1981 - 1985 bedroegen deze  26,4  Mio ECU, 30,6  Mio ECU, 38,1  Mio ECU, 39,8  Mio ECU en 38,9  Mio ECU. 7.   Produktiegebieden 7.1.  Met de invoering van de gemeenschappelijke ordening der markten in de  sector ruwe tabak, werd de idee van een in een bepaalde Lid-Staat verbouwde nationale soort  afgeschaft; in plaats daarvan werden op elke soort met dezelfde botanische kenmerken dezelfde  streefprijs en premie van toepassing. Desondanks volgden streefprijs en premiebedragen de lijn van  de behoeften en omstandigheden op de markt van de Lid-Staat waaruit de soort afkomstig was. Wanneer  de tabak in een andere Lid-Staat of regio wordt verbouwd, kunnen de kwaliteit en de kenmerken ervan  veranderen. Dit was het geval toen in Italië werd begonnen met de ontwikkeling van de soort  Forchheimer Havanna, waarbij de premie werd genoten die aanvankelijk was vastgesteld met het oog op  de produktieomstandigheden in de BR Duitsland. 7.2.  In de BR Duitsland werd de produktie van  Havanna gestaakt, doch in Italië is deze sinds 1981 snel gestegen tot ongeveer 20  000 ton per  jaar. De kwaliteit van de Italiaanse Havanna is over het algemeen slechter dan die van de Duitse  tabak. De tabak is regelmatig aan interventiebureaus verkocht. De jaarlijkse begrotingskosten voor  de steun aan deze tabak waarnaar geen vraag bestaat, bedragen 45 tot 50  Mio ECU. 7.3.  De Raad  heeft nu produktiegebieden vastgesteld voor elke communautaire soort  (8). Dit betekent dat,  ofschoon elke tabakssoort in elke regio van de Gemeenschap mag worden geteeld, het stelsel ter  ondersteuning van de markt slechts van toepassing zal zijn indien het gebied is erkend als een  produktiegebied voor de soort in kwestie. De Kamer juicht deze ontwikkeling toe en is van mening  dat deze van nut zal zijn bij de toekomstige controle op een ongewenste overgang van soorten van  het ene land naar het andere. Met deze maatregelen kan met name de zich tijdens de laatste jaren  voordoende overgang van de problematische soort Tsebelia van Griekenland naar Italië onder controle  worden gehouden, aangezien nu alleen bepaalde Griekse regio's als produktiegebieden worden erkend. 8.  Verhouding tussen prijzen, premies en kwaliteit 8.1.  In de laatste jaren  liepen de premies, uitgedrukt in een percentage van de streefprijzen, gemiddeld uiteen van 44 tot  79  %. Voor de problematische soorten (groep IV) lagen zij tussen 66 en 79  %. Opgemerkt zij echter  dat de Commissie in haar prijsvoorstellen voor 1986/87 een globale variatie van 45 tot 65  %  aangeeft, waarmee het peil van de premiesteun voor de problematische soorten en de soorten waarnaar  weinig vraag bestaat, lijkt te zijn ondergewaardeerd. 8.2.  Vergeleken met de gemiddelde  producentenprijzen varieert het steunpercentage nog sterker - van 39 tot 115  %, naar gelang van de  soort. De premies per verbouwde hectare variëren van 2  070 ECU tot 7  316 ECU. Voor de soorten  Badisher Geudertheimer, Paraguay en Forchheimer Havanna waren de premies in Italië (in totaal 64   Mio ECU) in feite hoger dan de prijs die aan de Italiaanse telers van deze soorten werd betaald  (respectievelijk 115  %, 115  % en 111  %). De diensten van de Commissie verklaarden dat dit  gedeeltelijk te wijten is aan de hoge kosten voor de sortering van de betrokken tabakssoorten. De  bewerking na de sortering van deze tabak is echter relatief eenvoudig. In Frankrijk en in de BR  Duitsland (waar eveneens Geudertheimer en Paraguay worden geteeld) zijn de desbetreffende  percentages voor Geudertheimer 82 en 87  % en voor Paraguay in Frankrijk bedraagt de premie 64  %.  Indien de bijkomende kosten voor exportrestituties worden ingecalculeerd, komt de steun voor alle  drie soorten op ongeveer 125  % van de prijs die feitelijk aan de Italiaanse producenten voor het  basisprodukt wordt betaald. Vernietiging van de tabak met een compensatie, in een eerder stadium,  zou tot een besparing op begrotingskosten hebben geleid zonder financieel verlies voor de  producent. 8.3.  De in de voorgaande paragraaf beschreven situatie is in niet geringe mate het  gevolg van de slechte kwaliteit van sommige communautaire tabakssoorten, met name Forchheimer  Havanna, en bijgevolg van de lagere producentenprijzen die zij opbrengen vergeleken met  bijvoorbeeld de voor de standaard-kwaliteit vastgestelde streefprijzen. Dit wordt bevestigd door  een vergelijking van prijzen (eenheidsprijzen) van in- en uitgevoerde tabak (zie tabel 4). Met deze  cijfers moet voorzichtigheid worden betracht omdat zij eerder betrekking hebben op tabakstypes dan  op soorten en de diensten van de Commissie hebben erop gewezen dat geïmporteerde tabak op andere  wijze gebruikt kan worden dan analoge soorten die in de Gemeenschap worden geteeld. De cijfers  tonen echter aan dat de kwaliteit moet worden verbeterd. 8.4.  De interventieprijzen  (3) variëren  momenteel naar gelang van de kwaliteit van de betrokken tabak, doch de premies niet. De  begrotingskosten voor de uitkering van premies voor op de vrije markt te verkopen problematische  soorten van slechte kwaliteit zijn hoger dan de kosten van interventieaankopen, opslag en  wederverkoop van de soorten in kwestie. Voor Forchheimer Havanna staat de premie van 2  161 ECU per  ton bijvoorbeeld tegenover interventiekosten van ongeveer 1  500 ECU per ton voor de slechtste  kwaliteit, uitgaande van een opslagperiode van 1 jaar. Deze flagrante anomalie vloeit voort uit het  feit dat voor tabak van slechte kwaliteit de volle premie wordt toegekend, terwijl de  interventieprijs wordt aangepast aan de kwaliteit en er geen premie wordt betaald op aangekochte  hoeveelheden. 8.5.  Indien de premies varieerden naar gelang van de kwaliteit, zouden producenten  en verwerkers worden aangezet tot kwaliteitsverbetering. De diensten van de Commissie wijzen de  invoering van naar kwaliteit gedifferentieerde premies af omdat overheids- en handelsinstanties van  mening zijn dat de verificatie van de kwaliteit zowel kostbaar als moeilijk is. Bovendien zou  fraude in de hand worden gewerkt omdat er een prikkel zou bestaan om een te hoge kwaliteit op te  geven. Voorts zouden kopers minder geneigd kunnen zijn om teeltcontracten af te sluiten (waarbij  zij zich verplichten de geoogste tabak, ongeacht de kwaliteit, te kopen), indien zij niet weten  welke premie er precies wordt betaald. 8.6.  Gezien de voordelen die de toepassing van naar  kwaliteit gedifferentieerde premies zouden kunnen opleveren, is de Kamer van mening dat de  invoering van een dergelijk stelsel, voor alle, dan wel voor geselecteerde soorten, ernstig dient  te worden overwogen. >RUIMTE VOOR DE TABEL> 9.  Samenvatting en  conclusies Controle bij de eerste bewerking 9.1.  Volgens de verordeningen moet het nettogewicht  worden bepaald wanneer de tabak in de lokalen van de bewerkers onder controle wordt geplaatst. Deze  controle is van fundamenteel belang om te verzekeren dat de premie alleen wordt betaald op de  daadwerkelijk bewerkte hoeveelheden en alleen de werkelijke verliezen tijdens de bewerking in  aanmerking worden genomen. Geen der belangrijkste producerende Lid-Staten past momenteel  bevredigende maatregelen toe om aan dit vereiste te voldoen. Afgifte en verificatie van het  premiecertificaat 9.2.  In Frankrijk en Italië wordt aan een bewerkingsfabriek slechts één  premiecertificaat afgegeven voor alle leveranties van een bepaalde soort gedurende een bepaald  oogstjaar. Het voor de hand liggende gevolg van een dergelijke procedure is dat een groot gedeelte  van de oogst al is bewerkt voordat het certificaat wordt afgegeven. Deze praktijk is in strijd met  de regels en er zouden maatregelen moeten worden genomen om te verzekeren dat afzonderlijke  certificaten worden afgegeven wanneer de tabak onder controle wordt  geplaatst. Beleidsdoelstellingen en het premieniveau 9.3.  Het grootste gedeelte van de produktie  is afgezet zonder gebruikmaking van het interventiemechanisme, doch dit was slechts mogelijk door  toekenning van hoge premies en exportrestituties voor soorten waarnaar weinig vraag bestaat. Dit  beleid dat neerkwam op betaling van subsidies die hoog waren in vergelijking met de waarde van de  tabak, had tot gevolg dat de voorgenomen overgang van de in Italië en Griekenland geteelde  problematische tabakssoorten niet heeft plaatsgevonden. Tussen 1981 en 1985 werd het met de  problematische soorten van groep IV beteelde areaal in feite uitgebreid van 29  329 tot 33  578  hectare, waaruit een produktiestijging van 42  360 tot 48  082 ton voortvloeide. Dit is  voornamelijk het gevolg van de snelle produktiestijging van de Forchheimer Havanna-soort in Italië.  Verschillende jaren geleden had er al actie moeten worden ondernomen ter ontmoediging van de  produktie van problematische soorten en ter oriëntatie van de produktie op de soorten waarnaar  werkelijk vraag bestaat. Het valt te betreuren dat de Commissie, sinds de invoering van het stelsel  in 1970, geen op de marktbehoeften afgestemde premies heeft voorgesteld. Als gevolg daarvan kwamen  de voorgenomen veranderingen in de produktie, als genoemd in de verordening  (2), te weten  kwaliteitsverbetering en omschakeling naar soorten waarnaar vraag bestaat, traag tot stand.  Zodoende bestaat er na 16 jaar van communautaire steun slechts werkelijk vraag naar 29  % van de  oogst. Bovendien weerspiegelt het hoge steunbedrag in verhouding tot de uiteindelijke waarde van de  oogst de slechte gemiddelde kwaliteit van de geproduceerde tabak en, uitgedrukt in steun per  hectare, lijken de begrotingskosten voor met name de problematische soorten onhoudbaar. De kosten  van premiebetaling belopen alleen al voor de problematische soorten (groep IV) ongeveer 130  Mio  ECU per jaar. 9.4.  Afgezien van de voorgaande punten werden in dit verslag bijzondere problemen  met betrekking tot bepaalde soorten belicht, namelijk: (a)het niet opvolgen van het  deskundigenadvies met betrekking tot concurrerende vervangende soorten (paragraaf 4.7, potentiële  financiële gevolgen 10  Mio ECU per jaar); (b)sterk uiteenlopende premies voor verwante soorten  (paragraaf 6.1, financiële gevolgen 35  Mio ECU per jaar); (c)gevallen waarin premies de  producentenprijzen overschreden (paragraaf 8.2). 9.5.  Bij de ontwikkeling van het premiestelsel  tijdens de verslagperiode is onvoldoende rekening gehouden met de omstandigheden op de  internationale markt en het door de Gemeenschap gestelde doel om tabakssoorten waarnaar de  consument vraagt, te begunstigen. Tenzij de soorten waarnaar werkelijk vraag bestaat tegen redelijk  concurrerende prijzen kunnen worden geproduceerd, valt de communautaire preferentie, waarmee hoge  steunbedragen zijn gemoeid, moeilijk te rechtvaardigen. Het tabaksstelsel kost momenteel meer dan  800  Mio ECU per jaar, alleen al voor de Gemeenschap van 10. Voor zover een aanzienlijk gedeelte  van deze uitgaven ten goede blijft komen aan soorten waarnaar weinig of geen vraag bestaat, is de  Kamer van mening dat het meer dan tijd is, het beleid in de sector tabak diepgaand te  onderzoeken. Het onderhavige verslag werd door de Rekenkamer te Luxemburg te  harer zitting van 15 juli 1987 vastgesteld. Voor de Rekenkamer Marcel MART President  (1)  Ten  gevolge van de toetreding van Spanje en Portugal is de produktie gestegen met 43  000 ton waarvan  75  % bestaat uit soorten waarnaar een afnemende vraag bestaat; de zelfvoorzieningsgraad blijft  hierdoor praktisch onveranderd op ongeveer 45  %. (2)  Verordening (EEG) nr. 727/70 van de Raad van  21.  4.  1970 houdende de totstandbrenging van een gemeenschappelijke ordening der markten in de  sector ruwe tabak (PB L 94 van 28.  4.  1970). (3)  De streefprijs wordt elk jaar door de  Gemeenschap vastgesteld. Het is de prijs die aan de producent moet worden betaald. De  interventieprijs is vastgesteld op 85  % van de streefprijs. (4)  Considerans bij Verordening (EEG)  nr. 727/70. (5)  PB C 287 van 24.  10.  1983. (6)  Verordening (EEG) nr. 1726/70 van de Commissie  van 25.  8.  1970 betreffende de wijze van toekenning van de premie voor tabaksbladeren (PB L 191  van 27.  8.  1970). (7)  Verordening (EEG) nr. 410/76 van de Commissie van 23.  2.  1976 tot  vaststelling van de maximumpercentages voor de bij de controle op de eerste bewerking en de  verpakking van tabak toegestane gewichtsverliezen (PB L 50 van 26.  2.  1976). (8)  Verordening  (EEG) nr. 1577/86 van de Raad van 23.  5.  1986 tot vaststelling van de voor de oogst 1986 geldende  streefprijzen, interventieprijzen, premiebedragen voor kopers van tabaksbladeren, afgeleide  interventieprijzen voor verpakte tabak, referentiekwaliteiten en produktiegebieden (PB L 139 van  24.  5.  1986). ANTWOORDEN VAN DE COMMISSIE 1. Inleiding 1. De nationale  marktordeningen die van toepassing waren vóór de invoering van de gemeenschappelijke ordening der  markten in de sector ruwe tabak garandeerden de producenten afzetmogelijkheden tegen prijzen die  hen een redelijk inkomen konden opleveren. Vanwege de consolidatie van de douanerechten volstond  toepassing van het gemeenschappelijk douanetarief niet om het verschil tussen de kostprijs van de  communautaire produktie en de wereldmarktprijzen te overbruggen. Er is dan ook geen toereikende  tariefbescherming voor de tabakssector ten opzichte van derde landen. Om de inkomens van de  producenten in de Gemeenschap veilig te stellen, zijn speciale bepalingen vastgesteld die onder  andere voorzien in een premie- en interventieregeling met verplichte aankoop tegen de  interventieprijs. Wegens het verschil tussen de marktprijzen in de Gemeenschap en de  wereldmarktprijs, dat het gevolg is van verschillen in produktiestructuur en in arbeidskosten,  diende een volgens het model van het deficiency payments-systeem ontwikkelde regeling te worden  ingevoerd, in het kader waarvan een premie wordt toegekend aan verbruikers die tabaksbladeren kopen  bij telers in de Gemeenschap. 2. De tabaksteelt in de landen van de Gemeenschap was van oudsher  hoofdzakelijk afgestemd op de produktie van sun-cured-tabak. De laatste jaren vinden dergelijke  soorten evenwel minder aftrek, omdat er een belangrijke verschuiving in de vraag heeft  plaatsgevonden ten gunste van sigaretten op basis van american blended-tabak. Om op deze  ontwikkeling te kunnen inspelen, heeft de Gemeenschap de hoogte van de prijzen en premies  gedifferentieerd ten einde de produktie van minder goed in de markt liggende soorten tegen te gaan.  Daarom zijn de verschillende soorten in 1982, 1983 en 1984 in drie groepen ingedeeld, waarbij het  verschil in prijspeil en premiebedrag tussen de soorten in de verschillende groepen telkens sterker  tot uiting kwam. Toen in 1986 prijzen en premies werden vastgesteld voor vier groepen tabak, werd  de differentiëring nog groter. In zijn besluiten tot vaststelling van de prijzen en premies voor de  oogst van 1987, heeft de Raad op voorstel van de Commissie een nieuwe indeling ingevoerd, in het  kader waarvan de diverse tabakssoorten in vijf groepen worden ondergebracht, op grond van de  volgende criteria: marktsituatie, de voor interventie aangeboden hoeveelheden, de commerciële  afzetmogelijkheden en de ontwikkeling van de produktie. De differentiëring tussen de verschillende  tabakssoorten is hierdoor nogmaals verscherpt. Als gevolg van dit beleid bestaat de communautaire  tabaksproduktie momenteel voor 65  % uit soorten die goed in de markt liggen of aan de vraag  beantwoorden. De produktie van de in groep IV ingedeelde soorten (zie tabel 2 van het verslag) is  weliswaar niet in de gewenste mate ingekrompen, maar het gaat daarbij dan ook om soorten die  voornamelijk worden verbouwd in agrarische probleemgebieden van de Gemeenschap, waar de  arbeidsbezetting in de landbouw het hoogst is en het inkomen klein, en waar, gelet op de structuur  van de landbouw geen sprake kan zijn van overschakeling op andere teelten. 3. De aanvoer voor  interventie is in de loop der laatste jaren aanzienlijk afgenomen. Zo hebben in 1985 voor de toch  als probleemsoorten aangemerkte Havanna, Tsebelia en Mavra nagenoeg geen interventieaankopen  plaatsgevonden. Tussen 1984 en 1987 zijn de prijzen en premies voor deze soorten met 20  %  verlaagd. De uitvoerrestituties tenslotte zijn bevroren op het peil van 1981. 2.  Begrotingsuitgaven 2.1. Door de toetreding van Griekenland is het produktiepotentieel van de  Gemeenschap van Tien met meer dan 70  % toegenomen ten opzichte van dat van de Gemeenschap van  Negen. Deze ontwikkeling is uiteraard tot uiting gekomen in de begrotingsuitgaven. In de begroting  voor 1986 zijn ook reeds kredieten opgenomen met het oog op de eerste uitgaven ten behoeve van  Spanje en Portugal. Er dient op te worden gewezen dat er geen toereikende tariefbescherming is voor  de tabakssector ten opzichte van derde landen. Tenslotte - en dit geldt ook voor andere produkten -  kan men de begrotingsuitgaven van de Gemeenschap per hectare tabak niet vergelijken met die per  hectare oliehoudende zaden, wijn, olijfolie of granen, zonder daarbij rekening te houden met het  feit dat de gemeenschappelijke marktordeningen niet op dezelfde wijze gestructureerd zijn. Zo  liggen de produktiekosten voor tabak bij voorbeeld op ongeveer 10.000 Ecu per hectare, terwijl die  voor granen circa 600 Ecu per hectare bedragen. 3. Beheer van de  premie Opmerkingen inzake het beheer door de Lid-Staten Controle in het stadium van de eerste  bewerking 3.4. en 3.5. Op grond van de controlebezoeken in het kader van de procedure voor de  goedkeuring van de rekeningen heeft de Commissie het volgende kunnen constateren:  In Frankrijk, de  BRD en België zijn aankoopcommissies ingesteld waarin vertegenwoordigers van de verkoper en van de  koper, eventueel door beide partijen aangestelde deskundigen of vertegenwoordigers van de Federatie  van Tabakstelers en het interventiebureau zitting hebben, en die werken in het kader van  aankoopcentra. Deze commissies onderzoeken de tabaksbladeren op kwaliteit, delen ze  dienovereenkomstig in, bemonsteren de tabaksbladeren met het oog op de bepaling van het  vochtgehalte, wegen de balen en stellen de aankoopprijs vast. Al deze gegevens zullen worden   vermeld op het premiecertificaat en in de registers van het aankoopcentrum en het  interventiebureau. Bij aankomst in de fabriek legt de vrachtwagenchauffeur die de betrokken balen  vervoert een bewijsdocument voor de te leveren tabaksbladeren over. In door het EOGFL  gecontroleerde fabrieken wordt de tabak dan opnieuw op kwaliteit onderzocht, ingedeeld, gewogen en  worden er ook nogmaals monsters genomen met het oog op de bepaling van het vochtgehalte. De  vertegenwoordigers van het interventiebureau zijn daarbij aanwezig of controleren naderhand  steekproefsgewijze of de gegevens over de aan de fabriek geleverde hoeveelheden, over de  hoeveelheden waarvan sprake was in het stadium van de aankoopcommissie, en de gegevens over de op  het ogenblik van de controle in de fabriek aanwezige hoeveelheden overeenstemmen. In Italië en  Griekenland vinden deze verschillende verrichtingen normaliter plaats bij aankomst in de fabriek en  in aanwezigheid van de verkopers/telers, kopers en deskundigen/controleurs van het  interventiebureau. Daarnaast vinden in een vroeger stadium ook regelmatige controles plaats in de  verzamelcentra en bij de telers zelf. Procedure voor de afgifte van het premiecertificaat 3.6. en  3.7. In Italië en Frankrijk wordt niet met een premiecertificaat per producent/verkoper en per  tabakssoort gewerkt, omdat die twee landen een systeem hebben ingevoerd in het kader waarvan de  aanvoer in een door het interventiebureau bijgehouden dagregister wordt opgetekend. De bladzijden  van dit register worden verzegeld en genummerd door een notaris. Deze dagregisters bevatten alle in  artikel 2 van Verordening (EEG) nr. 1726/70 bedoelde gegevens. Het interventiebureau stelt het  officiële premiecertificaat op aan de hand van deze registers, de rapporten over de verificatie van  de onder controle geplaatste tabaksbladeren en de controlelijst betreffende de onder controle  geplaatste tabaksbladeren. Men kan stellen dat de bewerking van de geleverde en gecontroleerde  tabaksbladeren heeft plaatsgevonden voordat officieel het premiecertificaat werd opgesteld voor de  koper voor een bepaalde soort en een bepaald verkoopseizoen, in welk certificaat alle algemene  gegevens betreffende die aankoop worden opgenomen. Het voorschot kan inderdaad pas op dat moment  worden toegestaan en dan alleen voor de partijen tabaksbladeren waarvoor een teeltcontract is  afgesloten. De Commissie is van oordeel dat deze werkwijze in overeenstemming is met de  voorschriften. 4. Vaststelling van de premie De twee elementen 4.4. en 4.5. De  Commissie wijst erop dat zij bij de Raad in het kader van haar voorstellen voor de prijzen en  premies voor 1987, een document heeft ingediend waarin zij de criteria voor de vaststelling van de  premie analyseert (PB C 89 van 3.  4.  1987 - bijlage 5). In haar conclusies verklaart de Commissie  dat zij overtuigd blijft van de noodzaak om een brede scala van criteria te hanteren voor de  bepaling van het niveau waarop streefprijs en premie dienen te worden vastgesteld. Een andere  handelwijze, en met name een terugkeer naar de oorspronkelijke methode voor de vaststelling van de  premies zou betekenen dat niet alleen de concurrentie tussen de tabakssoorten, maar ook het  economische evenwicht tussen de tabaksteelt en andere landbouwsectoren dreigt te worden  verstoord. Concurrerende vervangingssoorten 4.6. en 4.7. De Commissie wijst erop dat haar diensten  de ontwikkeling van de tabaksproduktie regelmatig volgen aan de hand van gespecialiseerde  documentatie van het bedrijfsleven. Wat meer bepaald de door de Rekenkamer aangehaalde kwestie  betreft, heeft zij inderdaad het advies van deskundigen ingewonnen voor de selectie van de  vervangingssoorten of concurrerende soorten. In 1984 kwam zij bij de bijwerking van de lijst van  concurrerende soorten, voor twee uiteenlopende adviezen te staan inzake de samenstelling van de  pakketten concurrerende soorten voor de soorten Perustitza en Erzegovina. Naderhand zijn de  deskundigen het, op grond van door de betrokken Lid-Staat verstrekte documentatie, eens geworden  over de samenstelling van de pakketten concurrerende soorten voor genoemde soorten en op dit  laatste advies heeft de Commissie haar besluit gebaseerd. Bij de vaststelling van de premies voor  de oogst van 1985 en voor die van 1986 is gebleken dat de Commissie het in 1984 bij het rechte eind  had met haar besluit inzake de samenstelling van het pakket van concurrerende soorten voor de  soorten Perustitza en Erzegovina. Wat de potentiële financiële consequenties (10 miljoen Ecu per  jaar) van dat besluit betreft, meent de Commissie dat het gemakkelijker is het positieve aspect te  belichten van dat besluit, dat het toch mogelijk heeft gemaakt de kosten voor het EOGFL te drukken.  Bij de vastgestelde premie blijft de produktie van deze soorten immers stationair en de laatste  jaren heeft ook geen aanvoer voor interventie plaatsgevonden. 5.  Bewerkingskosten 5.1. en 5.2. De Commissie heeft de ontwikkeling van de bewerkingskosten in de  Gemeenschap steeds van zeer nabij gevolgd. Momenteel verzamelt zij aan de hand van een in 1983  opgesteld gedetailleerd schema bij de deskundigen van de regeringen en van het bedrijfsleven de  gegevens die haar in staat moeten stellen de bewerkingskosten, waarmee eventueel rekening zal  worden gehouden bij de berekening van prijzen en premies voor de oogst van 1988, andermaal bij te  werken. De Commissie wenst er hierbij op te wijzen dat zij inderdaad uitgaat van twee reeksen  gegevens over de bewerkingskosten. De eerste reeks gegevens wordt gebruikt voor de vaststelling van  de premies die worden toegekend bij afzet van het produkt onder normale voorwaarden (en moeten  derhalve zo veel mogelijk de reële bewerkingskosten weergeven, omdat anders de in de Gemeenschap  geproduceerde tabakssoorten niet kunnen concurreren en niet afzetbaar zijn); in het tweede geval  worden aan de hand van gegevens waarin verlaagde bewerkingskosten zijn opgenomen de nodige  berekeningen verricht voor de vaststelling van de afgeleide interventieprijs die van toepassing is  bij aanvoer voor interventie van tabak die een eerste bewerking heeft ondergaan en verpakt is. Om  de aanvoer voor interventie en de aan dit type van maatregel verbonden uitgaven te beperken, heeft  de Commissie de voor de berekening van de afgeleide interventieprijzen gehanteerde bewerkingskosten  forfaitair verlaagd. Overigens moet het feit dat de Commissie twee reeksen gegevens over de  bewerkingskosten aanhoudt voor twee verschillende berekeningen en beheersinstrumenten eerder worden  gezien als een uiting van haar om begrotingsredenen bijzonder restrictieve aanpak. Bovendien dient  er in dit verband op te worden gewezen dat alle in Ecu uitgedrukte bewerkingskosten waarvan de  laatste jaren is uitgegaan voor de vaststelling van de prijzen en premies voor de sector ruwe  tabak, bevroren zijn op het peil van 1983. 5.3. De Commissie deelt de zienswijze van de Rekenkamer  in dit verband. Zij geeft zich er rekenschap van dat de bewerkingsprocessen in technisch opzicht  zijn veranderd, en gaat momenteel na of het niet nodig is de in bijlage V van Verordening (EEG) nr.  1727/70 bedoelde bewerkingscoëfficiënten aan te passen. 6. Verwante soorten met  uiteenlopende premies en streefprijzen 6.1. De Commissie houdt staande dat het volgens de gegevens  waarover zij momenteel beschikt, zowel uit economisch als uit agronomisch oogpunt, volkomen  verantwoord is om verschillende streef- en interventieprijzen en verschillende premies toe te  passen voor de diverse soorten Burley die in de Gemeenschap worden verbouwd. Hoewel de verbouwde  tabak steeds van hetzelfde type is, gaat het inderdaad om verschillende soorten. Een verklaring  hiervoor moet worden gezocht in het feit dat de pedologisch-klimatologische omstandigheden en de  teeltmethoden verschillen. Aangezien deze verschillende soorten Burley ieder hun specifieke  eigenschappen bezitten en ook de produktiekosten en afzetmogelijkheden verschillen, is toepassing  van verschillende prijzen en premies verantwoord. Alle geraadpleegde deskundigen van zowel de  regeringen als van het bedrijfsleven zijn het op dit punt eens met de Commissie en erkennen unaniem  het specifieke karakter van de diverse soorten Burley die in de Gemeenschap worden  verbouwd. Bovendien zijn de specifieke eigenschappen van de in de Gemeenschap geteelde soorten  Burley (genetische, botanische, morfologische aspecten, pedologisch-klimatologische eisen,  produktievoorwaarden en toe te passen teeltmethoden) uitvoerig omschreven in de verordening van de  Commissie tot vaststelling van de karakteristieken van de in de Gemeenschap geteelde  tabakssoorten. Verlaging van de voor de diverse soorten Burley geldende premies tot op het  minimumbedrag tenslotte zou onvermijdelijk resulteren in concurrentiedistorsies die kunnen leiden  tot hetzij een toename van de voor interventie aangeboden hoeveelheden, hetzij de vermindering of  zelfs algehele stopzetting van de produktie van die soorten waarnaar vraag bestaat in de gebieden  van de Gemeenschap waar zij worden geteeld. Een en ander zou volledig in tegenspraak zijn met het  beleid dat de Commissie nu sinds verschillende jaren voert en dat erop gericht is de aanvoer voor  interventie te verminderen en de tabakstelers in de Gemeenschap ertoe aan te zetten zich op de  produktie van beter in de markt liggende soorten toe te leggen. Wat het verschil tussen de premie  voor Italiaanse Burley en die voor Griekse Burley betreft, moet een verklaring in de eerste plaats  worden gezocht in de situatie in Griekenland op het ogenblik van de toetreding. In de loop van de  laatste jaren is de situatie wat produktie en afzetmogelijkheden van Griekse Burley betreft, zo  sterk achteruitgegaan dat de Commissie zich genoodzaakt heeft gezien om voor de oogst van 1987 een  verhoging van de premie met ongeveer 27  % voor te stellen, zodat het premiebedrag nu dichter in de  buurt ligt van dat van de andere in de Gemeenschap geproduceerde soorten Burley. 7. Produktiegebieden 7.1. en 7.2. De Commissie wijst erop dat de tabakssoort die in de erkende  Italiaanse produktiegebieden onder de benaming Forcheimer-Havana wordt geteeld, inderdaad ook  Forcheimer-Havana is, en dat daarop dus de voor die soort vastgestelde prijzen en premies van  toepassing moeten zijn. De prijzen en premies voor deze soort zijn reeds in de eerste jaren na de  invoering van de gemeenschappelijke marktordening vastgesteld en wel zowel voor de in Duitsland als  voor de in Italië geproduceerde tabak. Het is immers zo dat de produktie van Forcheimer-Havana in  Italië in 1971, ondanks haar zeer beperkte omvang (circa 90 ton), reeds hoger lag dan de produktie  van deze soort in Duitsland. In de Bondsrepubliek Duitsland is de produktie van deze soort, die  overigens steeds in het experimentele stadium is gebleven (55 ton in 1970, 34 ton in 1971 en 18 ton  in 1972), in 1973 volledig stopgezet en het lijkt dan ook onmogelijk om vandaag de dag  steekhoudende vergelijkingen te maken wat de kwaliteit van de in Italië en in de BRD verbouwde  soorten betreft. De laatste jaren is van de totale produktie van Forcheimer-Havana die momenteel  rond 22.000 ton schommelt gemiddeld 95  % afgezet. De enige uitzondering hierop vormt het jaar  1982, toen slechts 85  % van de produktie op de markt kon worden afgezet. Sindsdien is de aanvoer  van deze soort voor interventie tot op een minimumpeil gedaald, aangezien in 1985 volgens de meest  recente gegevens waarover de Commissie beschikt, 98,6  % van de totale produktie op de markt kon  worden afgezet. 7.3. De Commissie wijst erop dat het slechts één keer is voorgekomen dat de  benaming Tsebelia in Italië door bepaalde particuliere ondernemingen is opgeëist en dat het daarbij  ging om 3 ton in 1984 geoogste tabak. Sindsdien wordt deze soort niet meer verbouwd in Italië.  Aangezien de Raad voor deze soort alleen produktiegebieden in Griekenland erkent, kunnen de voor  Tsebelia geldende prijzen en premies momenteel bovendien niet voor een tabakssoort van dat type die  in een andere Lid-Staat wordt geproduceerd, worden toegekend. 8. Verhouding  tussen prijzen, premies en kwaliteit 8.1. De door de Rekenkamer vermelde procentuele verhouding  tussen de premie en de streefprijs is gedaald, maar lijkt op het eerste gezicht toch nog steeds aan  de hoge kant te zijn; volgens de Commissie is dit soort vergelijkingen echter weinig relevant.  Economisch gezien wordt doorgaans namelijk eerder uitgegaan van de verhouding tussen de premie en  de produktiekosten en die schommelt tussen 18 en 35  % (PB C 85 van 14.  4.  1986). 8.2. De  streefprijs en de interventieprijs worden door de Raad vastgesteld voor een referentiekwaliteit. De  daadwerkelijk betaalde prijzen hangen evenwel af van de kwaliteit en presentatie van het produkt  (zie eveneens 9.4 tot en met 9.6). De Commissie is na grondig onderzoek tot de conclusie gekomen  dat het verschil tussen de premies en de producentenprijzen, dat voor bepaalde soorten kan worden  geconstateerd, terug te voeren is tot kwaliteitsverschillen, verschillende verpakkings- en  sorteringsmethoden en bepaalde bijzondere marktvoorwaarden. Wat de door de Rekenkamer bepleite  vernietiging van de betrokken tabak - een maatregel waaraan een compensatieregeling zou worden  gekoppeld - betreft, wijst de Commissie erop dat het, gelet op de kosten van een dergelijke ingreep  (volgens ramingen 0,20 Ecu per kg) en de daaraan verbonden problemen van praktische aard en  milieuproblemen, waarschijnlijk meer zou kosten om deze maatregel uit te voeren dan uiteindelijk op  de begrotingsuitgaven zou worden bespaard. Wat de hoogte van de premie in vergelijking met bepaalde  producentenprijzen betreft, maakt de Commissie de Rekenkamer er attent op dat dit betrokken  probleem zich alleen voordoet voor tabak van C-kwaliteit, die slechts 10  % uitmaakt van een  normale partij tabak of van onverpakte tabak. 8.3. In het kader van het landbouwonderzoek in de  Gemeenschap worden in opdracht van de Commissie onderzoekingen verricht met het oog op  soortveredeling en kwalitatieve verbetering van de tabaksproduktie in de Gemeenschap. In haar  voorstellen voor de prijzen en premies voor de oogst van 1987 besteedt de Commissie hieraan  bijzondere aandacht. 8.4. t/m 8.6. De mogelijkheid om een volgens de kwaliteit van de tabak te  variëren premie in te voeren is ook reeds in het verleden aandachtig onderzocht door de diensten  van de Commissie. Tussen 1970 en 1974 is met betrekking tot de Virgin SCR een systeem toegepast,  waarbij de premie werd gevarieerd naargelang van de kwaliteit, maar daarbij is uit door de  Lid-Staten en het bedrijfsleven verstrekte informatie gebleken dat een dergelijk, zij het dan ook  op het eerste gezicht logisch, systeem zich niet vlot voor algemene toepassing leende en bovendien  vervalsing in de hand kon werken. Een ander nadeel, uit economisch oogpunt dan, is dat bij  invoering van een dergelijk systeem de soorten van lagere kwaliteit wellicht minder aftrek zullen  vinden en het is dan ook waarschijnlijk dat de besparingen die men met deze maatregel hoopt te  realiseren nauwelijks (of, in geval van misoogst, helemaal niet) zouden opwegen tegen de kosten van  grotere interventieaanvoer van tabak van mindere kwaliteit. De Commissie neemt nota van de  belangstelling die de Rekenkamer aan de dag legt voor het variëren van de premie naargelang van de  kwaliteit en verbindt zich ertoe het onderzoek naar de wenselijkheid, uitvoerbaarheid en  consequenties van de invoering van een dergelijk systeem, waarbij de premie wordt aangepast  naargelang van de kwaliteit van de betrokken tabakssoort, voort te zetten. Verordening (EEG) nr.  727/70 voorziet echter alleen bij wijze van uitzondering in de mogelijkheid om de premie te  variëren. 9. Samenvatting en conclusies 9.1., 9.2., 9.3., 9.4., 9.5. De  Commissie is van oordeel dat de gemeenschappelijke marktordening voor tabak, overeenkomstig het  gestelde doel, het met name mogelijk heeft gemaakt de ontwikkeling van de produktie op de  internationale markt af te stemmen en de aanvoer voor interventie te verminderen, zodat deze nog  minder dan 3  % van de totale produktie bedraagt. Anderzijds zijn de openbare voorraden van de  verkoopseizoenen vóór 1985 weggewerkt. De Commissie voert een beleid dat erop gericht is de  tabaksproduktie in de Gemeenschap aan te passen aan de eisen van de markt door overschakeling op  andere soorten en kwaliteitsverbetering. Wat de hoogte van de premie en de financiële bescherming  van de sector betreft, moeten de reële produktie- en bewerkingskosten worden vergeleken met het  premiebedrag. De Commissie heeft zich ertoe verbonden in het kader van haar voorstel voor de  prijzen en premies voor 1988 een verslag in te dienen waarin de produktie- en bewerkingskosten in  de diverse tabakproducerende landen van de Gemeenschap zullen worden behandeld. Ter vergelijking:  de gegarandeerde prijs voor tabaksproducenten in de Gemeenschap komt overeen met de helft van de  gegarandeerde producentenprijs in Amerika en met één vijfde van de gegarandeerde prijs in Japan. In  dit verband is het nodig dat een zeker evenwicht behouden blijft tussen de communautaire produktie  en de import, wil men voorkomen dat de Gemeenschap te sterk afhankelijk wordt van derde landen,  voor de voorziening van de verwerkende industrie in de Gemeenschap met ruwe tabak. De  tabakverwerkende industrie in de Gemeenschap verbruikt momenteel bijna tweemaal zoveel ruwe tabak  als in de Gemeenschap zelf wordt geproduceerd. Tenslotte heeft de Commissie de in de Lid-Staten  toegepaste administratieve procedures en controlenormen geverifieerd en daarbij geen belangrijke  onregelmatigheden geconstateerd. Alle voetnoten zijn aan het eind van het  verslag opgenomen.",
  "source": "EUR LEX"
}