{
  "url": "http://www.w3.org/1999/xhtml\"><!--",
  "content": "L_2019116NL.01003901.xml 3.5.2019 NL Publicatieblad van de Europese Unie L 116/39 UITVOERINGSVERORDENING (EU) 2019/688 VAN DE COMMISSIE van 2 mei 2019 tot instelling van een definitief compenserend recht op bepaalde organisch beklede staalproducten van oorsprong uit de Volksrepubliek China naar aanleiding van een nieuw onderzoek in verband met het vervallen van de maatregelen op grond van artikel 18 van Verordening (EU) 2016/1037 van het Europees Parlement en de Raad DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1037 van het Europees Parlement en de Raad van 8 juni 2016 betreffende bescherming tegen invoer met subsidiëring uit landen die geen lid zijn van de Europese Unie ( 1 ) (de \"basisverordening\"), en met name artikel 18, Overwegende hetgeen volgt: 1. PROCEDURE 1.1. Geldende maatregelen (1) De Raad heeft bij Uitvoeringsverordening (EU) nr. 215/2013 van de Raad ( 2 ) een compenserend recht ingesteld op bepaalde organisch beklede staalproducten van oorsprong uit de Volksrepubliek China (\"China\", \"de VRC\" of \"het betrokken land\"). De thans geldende compenserende rechten variëren van 13,7 % tot 44,7 % (\"de oorspronkelijke maatregelen\"). Het onderzoek dat tot de instelling van de oorspronkelijke maatregelen heeft geleid, wordt hierna \"het oorspronkelijke onderzoek\" genoemd. (2) De Raad heeft bij Uitvoeringsverordening (EU) nr. 214/2013 van de Raad ( 3 ) een definitief antidumpingrecht ingesteld op bepaalde organisch beklede staalproducten van oorsprong uit de VRC. De thans geldende antidumpingrechten variëren van 0 % tot 26,1 %. (3) De hoogte van de gecombineerde rechten varieert van 13,7 % tot 58,3 %. 1.2. Verzoek om een nieuw onderzoek in verband met het vervallen van de maatregelen (4) Na de bekendmaking van een bericht dat de geldende compenserende maatregelen op korte termijn zouden vervallen ( 4 ) , heeft de Commissie op 13 december 2017 een verzoek ontvangen om een nieuw onderzoek in verband met het vervallen van de compenserende maatregelen in de zin van artikel 18 van Verordening (EU) 2016/1037 van het Europees Parlement en de Raad (\"de basisverordening\"). (5) Het verzoek was ingediend door de European Steel Association (\"Eurofer\") namens producenten die meer dan 70 % van de totale productie in de Unie van bepaalde organisch beklede staalproducten voor hun rekening nemen (\"de indiener van het verzoek\"). (6) De indiener van het verzoek beweerde dat het vervallen van de compenserende maatregelen waarschijnlijk zou resulteren in het voortduren of opnieuw optreden van de subsidiëring en de schade aan de bedrijfstak van de Unie. 1.3. Opening van een nieuw onderzoek in verband met het vervallen van de maatregelen (7) Na te hebben vastgesteld dat er voldoende bewijsmateriaal was om een nieuw onderzoek in verband met het vervallen van de maatregelen te openen, kondigde de Commissie op 14 maart 2018 door bekendmaking van een bericht in het Publicatieblad van de Europese Unie ( 5 ) (\"bericht van opening\") de opening aan van een nieuw onderzoek in verband met het vervallen van de toepasselijke compenserende maatregelen op grond van artikel 18 van de basisverordening. (8) Voorafgaand aan de opening van het nieuwe onderzoek in verband met het vervallen van de maatregelen heeft de Commissie overeenkomstig artikel 10, lid 7, van de basisverordening de Chinese overheid ervan in kennis gesteld dat zij een met het nodige bewijsmateriaal gestaafd verzoek om een nieuw onderzoek had ontvangen en heeft zij de Chinese overheid overeenkomstig artikel 10, lid 7, van de basisverordening uitgenodigd voor overleg. Op 9 maart 2018 vond overleg plaats, maar er kon geen onderling overeengekomen oplossing worden gevonden. 1.4. Parallel onderzoek (9) Op 14 maart 2018 heeft de Commissie door bekendmaking van een bericht in het Publicatieblad van de Europese Unie ( 6 ) , ook de opening aangekondigd van een nieuw onderzoek op grond van artikel 11, lid 2, van Verordening (EU) 2016/1036 van het Europees Parlement en de Raad ( 7 ) in verband met het vervallen van definitieve antidumpingmaatregelen die van kracht zijn ten aanzien van bepaalde organisch beklede staalproducten van oorsprong uit de VRC. 1.5. Onderzoek 1.5.1. Tijdvak van het nieuwe onderzoek en beoordelingsperiode (10) Het onderzoek naar de waarschijnlijkheid van voortzetting of herhaling van subsidiëring had betrekking op de periode van 1 januari 2017 tot en met 31 december 2017 (\"het tijdvak van het nieuwe onderzoek\" of \"TNO\"). Het onderzoek van de ontwikkelingen die relevant zijn voor de beoordeling van de waarschijnlijkheid van de voortzetting of herhaling van schade had betrekking op de periode van 1 januari 2014 tot het einde van het tijdvak van het nieuwe onderzoek (\"de beoordelingsperiode\"). 1.5.2. Belanghebbenden (11) In het bericht van opening werden alle belanghebbenden uitgenodigd met de Commissie contact op te nemen om aan het onderzoek mee te werken. Bovendien heeft de Commissie de indiener van het verzoek, haar bekende producenten in de Unie en organisaties waartoe zij behoren, haar bekende producenten-exporteurs in de VRC, haar bekende niet-verbonden importeurs in de Unie, niet-verbonden gebruikers in de Unie waarvan bekend is dat zij hierbij betrokken zijn, alsmede de vertegenwoordigers van het land van uitvoer, individueel op de hoogte gesteld van de opening van het nieuwe onderzoek in verband met het vervallen van de maatregelen en hen uitgenodigd hieraan mee te werken. (12) Alle belanghebbenden werd verzocht hun standpunt kenbaar te maken en informatie en bewijsmateriaal in te dienen binnen de termijnen zoals vastgesteld in het bericht van opening. De belanghebbenden werden tevens in de gelegenheid gesteld een schriftelijk verzoek om een hoorzitting met de onderzoeksdiensten van de Commissie en/of de raadadviseur-auditeur in handelsprocedures in te dienen. 1.5.3. Samenstelling van een steekproef (13) In het bericht van opening heeft de Commissie verklaard dat zij mogelijk een steekproef van de belanghebbenden zou samenstellen overeenkomstig artikel 27 van de basisverordening. 1.5.3.1.   Steekproef van producenten-exporteurs in de VRC (14) Om te kunnen beslissen of een steekproef ten aanzien van de producenten-exporteurs noodzakelijk was en, zo ja, deze te kunnen samenstellen, heeft de Commissie alle bekende producenten-exporteurs in de VRC verzocht de in het bericht van opening gevraagde informatie te verstrekken. Daarnaast heeft de Commissie de Vertegenwoordiging van de VRC bij de Europese Unie verzocht mogelijke andere producenten-exporteurs die geïnteresseerd zouden kunnen zijn in medewerking aan het onderzoek, op te sporen en/of met hen contact op te nemen. (15) Twee producenten-exporteurs hebben de informatie verstrekt die in bijlage I bij het bericht van opening met het oog op het samenstellen van de steekproef was gevraagd, maar geen van hen was producent van de organisch beklede staalproducten die in het bericht van opening werden omschreven. Een derde producent-exporteur heeft zich zes weken na het verstrijken van de termijn voor het invullen van het steekproefformulier bekendgemaakt. Deze producent-exporteur werd aangemerkt als belanghebbende, maar kon niet als meewerkend worden beschouwd, omdat hij geen steekproefformulier heeft ingevuld of een poging heeft ondernomen de vragenlijst voor producenten-exporteurs in te vullen. (16) De Commissie heeft de autoriteiten van de VRC daarop op 18 juli 2018 bij verbale nota medegedeeld dat zij om de voortzetting of herhaling van subsidiëring te kunnen onderzoeken, overeenkomstig artikel 28, lid 1, van de basisverordening wellicht zou moeten teruggrijpen op de beschikbare gegevens. Op deze nota is van de autoriteiten van de VRC geen antwoord ontvangen. 1.5.3.2.   Steekproef van producenten in de Unie (17) In het bericht van opening heeft de Commissie verklaard dat zij een voorlopige steekproef van producenten in de Unie heeft samengesteld overeenkomstig artikel 27 van de basisverordening. Vóór de opening hebben 21 producenten in de Unie de voor de samenstelling van de steekproef gevraagde gegevens verstrekt en zich bereid verklaard om mee te werken met de Commissie. Op basis van deze informatie heeft de Commissie een voorlopige steekproef samengesteld van drie producenten die representatief bleken te zijn voor de bedrijfstak van de Unie, wat de omvang van hun productie en de verkoop van het soortgelijke product in de Unie betreft. De in de steekproef opgenomen producenten in de Unie vertegenwoordigden 28 % van de geschatte totale productie in de bedrijfstak van de Unie en 27 % van de totale verkoop door de bedrijfstak van de Unie aan niet-verbonden afnemers in de Unie gedurende het tijdvak van het nieuwe onderzoek. De Commissie heeft de belanghebbenden om opmerkingen ten aanzien van de samenstelling van de voorlopige steekproef verzocht. Er werden geen opmerkingen ontvangen en de voorlopige steekproef werd derhalve bevestigd. De steekproef werd als representatief voor de bedrijfstak van de Unie beschouwd. 1.5.3.3.   Steekproef van importeurs (18) Om te kunnen beslissen of een steekproef noodzakelijk was en, zo ja, deze te kunnen samenstellen, heeft de Commissie de negen in het verzoek genoemde niet-verbonden importeurs verzocht de in het bericht van opening gevraagde informatie te verstrekken. Geen van hen heeft hierop gereageerd. 1.5.4. Vragenlijsten en controles ter plaatse (19) De Commissie heeft de drie in de steekproef opgenomen producenten in de Unie, de indiener van het verzoek en de Chinese overheid vragenlijsten toegezonden. De drie in de steekproef opgenomen producenten in de Unie en de indiener van het verzoek hebben de vragenlijsten beantwoord teruggestuurd. (20) De Commissie heeft alle gegevens gecontroleerd die zij nodig achtte om vast te stellen of het waarschijnlijk was dat de subsidiëring en de schade zouden voortduren of opnieuw zouden optreden en om het belang van de Unie te bepalen. Bij de volgende belanghebbenden werd ter plaatse een controle verricht: a) producenten in de Unie: — ArcelorMittal Belgium, België; — Marcegaglia Carbon Steel SpA, Italië; — Tata Steel Maubeuge SA, Frankrijk; b) vereniging van producenten in de Unie: — Eurofer, België. 1.5.5. Vervolg van de procedure (21) Op 22 februari 2019 deelde de Commissie de belangrijkste feiten en overwegingen mee op grond waarvan zij van plan was compenserende rechten in te stellen. Alle partijen konden binnen een bepaalde termijn opmerkingen indienen ten aanzien van deze mededeling van feiten en overwegingen. (22) Enkel vanwege de indiener van het verzoek zijn opmerkingen ontvangen. Zij worden besproken in punt 3.3. 2. BETROKKEN PRODUCT EN SOORTGELIJK PRODUCT 2.1. Betrokken product (23) Het product dat aan dit nieuw onderzoek bij het vervallen van de maatregelen is onderworpen, is hetzelfde product als in het oorspronkelijk onderzoek, namelijk bepaalde producten van organisch bekleed staal, d.w.z. gewalste platte producten van niet-gelegeerd of gelegeerd staal (uitgezonderd roestvrij staal), aan ten minste één zijde geverfd, gevernist of bekleed met kunststof, met uitzondering van zogenoemde \"sandwichpanelen\" van de soort gebruikt in de bouw, bestaande uit twee metalen buitenplaten met een stabiliserende kern van isolatiemateriaal, met uitzondering van producten met een laatste bekleding van zinkstof (een zinkrijke verf die 70 of meer gewichtspercenten zink bevat), en met uitzondering van producten met een met chroom of tin bekleed substraat, momenteel ingedeeld onder de GN-codes 7210 70 80, ex 7212 40 80, ex 7225 99 00, ex 7226 99 70 (Taric-codes 7210708011, 7210708091, 7212408001, 7212408021, 7212408091, 7225990011, 7225990091, 7226997011 en 7226997091), van oorsprong uit de Volksrepubliek China (\"het onderzochte product\" of \"OBS\"). (24) Het onderzochte product wordt verkregen door op gewalste platte staalproducten een organische bekleding aan te brengen. Deze organische bekleding biedt staalproducten bescherming en esthetische en functionele eigenschappen. (25) Het onderzochte product wordt hoofdzakelijk gebruikt in de bouw en voor verdere verwerking in bouwproducten. Ook wordt het toegepast in huishoudelijke apparaten. 2.2. Soortgelijk product (26) Geen van de belanghebbenden heeft opmerkingen ingediend over het soortgelijke product. Evenals in het oorspronkelijke onderzoek is in dit nieuwe onderzoek in verband met het vervallen van de maatregelen vastgesteld dat het product dat in de VRC wordt geproduceerd en op de binnenlandse markt van de VRC wordt verkocht en het product dat in de Unie door de producenten in de Unie wordt geproduceerd en verkocht, dezelfde fysieke en technische basiskenmerken hebben en voor dezelfde doeleinden worden gebruikt. Daarom worden deze producten beschouwd als soortgelijke producten in de zin van artikel 2, onder c), van de basisverordening. 3. WAARSCHIJNLIJKHEID VAN VOORTZETTING VAN SUBSIDIËRING (27) Overeenkomstig artikel 18 van de basisverordening, en zoals vermeld in het bericht van opening, heeft de Commissie eerst onderzocht of voortzetting van subsidiëring waarschijnlijk is indien de bestaande maatregelen komen te vervallen. 3.1. Niet-medewerking en gebruik van beschikbare gegevens overeenkomstig artikel 28, lid 1, van de basisverordening (28) Op 4 juni 2018 heeft de Commissie een vragenlijst gezonden aan de Chinese overheid met specifieke vragenlijsten voor de Export Import Bank of China (\"EXIM\") en de China Export & Credit Insurance Corporation (\"Sinosure\"), die onder toezicht van de Chinese overheid handelen. De reden hiervoor was dat zij volgens de informatie uit het verzoek en/of het oorspronkelijke onderzoek leningen hebben verstrekt en financiële diensten hebben verleend aan de sector voor organisch bekleed staal. (29) Bovendien werd de Chinese overheid verzocht een vragenlijst door te sturen naar banken en andere financiële instellingen die naar haar weten de betrokken sector en de producenten en distributeurs van warmgewalst en koudgewalst staal die basisproducten voor de productie van het onderzochte product ter beschikking hebben gesteld, leningen hebben verstrekt. (30) De Commissie heeft op deze vragenlijsten geen antwoord ontvangen, noch van de Chinese overheid, noch van EXIM, Sinosure of toeleveringsbedrijven. (31) Omdat de Chinese overheid en de Chinese producenten-exporteurs van het onderzochte product, zoals uitgelegd in overweging 16, geen medewerking verleenden, heeft de Commissie de Chinese autoriteiten bij verbale nota van 18 juli 2018 medegedeeld voornemens te zijn haar bevindingen vast te stellen op basis van de beschikbare gegevens, overeenkomstig artikel 28, lid 1, van de basisverordening. Ook werden de Chinese autoriteiten erop gewezen dat op beschikbare gegevens gebaseerde bevindingen mogelijk minder gunstig zouden kunnen uitpakken dan een oordeel dat met medewerking van de Chinese overheid en de producenten-exporteurs tot stand zou zijn gekomen. (32) Er werden hierover geen opmerkingen ontvangen. De Commissie achtte het gebruik van beschikbare gegevens overeenkomstig artikel 28 van de basisverordening nodig om te onderzoeken of de subsidiepraktijken van de VRC in de sector voor organisch bekleed staal werden voortgezet. (33) Wat betreft het gebruik van beschikbare gegevens heeft de WTO-beroepsinstantie eraan herinnerd dat het gebruik van dergelijke gegevens volgens artikel 12, lid 7, van de WTO-overeenkomst inzake subsidies en compenserende maatregelen uitsluitend is toegestaan ter vervanging van mogelijk ontbrekende informatie die nodig is voor een nauwkeurige vaststelling van subsidiëring of schade. In het bijzonder lichtte de beroepsinstantie toe dat \" er een verband moet zijn tussen de \"noodzakelijke informatie\" die ontbreekt en de specifieke \"beschikbare gegevens\" waarop een vaststelling overeenkomstig artikel 12, lid 7, is gebaseerd \". Daarom moet \" een onderzoekende autoriteit deze \"beschikbare gegevens\" die \"de niet door een belanghebbende verstrekte informatie redelijkerwijs vervangen\", gebruiken om tot een nauwkeurige vaststelling te komen \". De beroepsinstantie lichtte verder toe dat \"de beschikbare gegevens\" verwijzen naar gegevens die in het bezit zijn van de onderzoekende autoriteit en schriftelijk in haar dossiers zijn vastgelegd. Aangezien vaststellingen overeenkomstig artikel 12, lid 7, moeten worden gedaan op basis van \"de beschikbare gegevens\", \" kunnen zij niet worden gedaan op basis van niet-feitelijke aannames of speculaties \". Bovendien moet een onderzoekende autoriteit, wanneer zij motiveert en beoordeelt welke beschikbare gegevens de ontbrekende informatie redelijkerwijs kunnen vervangen, \" rekening houden met alle schriftelijk vastgelegde, onderbouwde gegevens \". De beroepsinstantie heeft toegelicht dat het vaststellen van \" aanvaardbare vervanging voor de ontbrekende \"noodzakelijke informatie\" een proces van motivering en beoordeling veronderstelt \" bij de onderzoekende autoriteit. Als een onderzoekende autoriteit uit meerdere beschikbare gegevens moet kiezen, \" lijkt het vanzelfsprekend dat het proces van motiveren en beoordelen een zekere mate van vergelijking behelst \" om tot een nauwkeurige vaststelling te komen. De vereiste beoordeling van de \"beschikbare gegevens\" en de vorm van die beoordeling zijn afhankelijk van de specifieke omstandigheden van een gegeven zaak, waaronder de aard, de kwaliteit en de hoeveelheid vastgelegd bewijsmateriaal en de beoogde specifieke vaststellingen. De aard en de omvang van de vereiste toelichting en analyse verschillen onvermijdelijk per vaststelling ( 8 ) . (34) Daarom heeft de Commissie voor haar analyse alle gegevens gebruikt waarover zij beschikte, in het bijzonder: a) het verzoek om een nieuw onderzoek in verband met het vervallen van de maatregelen overeenkomstig artikel 18 van de basisverordening betreffende antisubsidierechten op OBS van oorsprong uit China, van 13 december 2017 (\"het verzoek\"); b) bevindingen van andere antisubsidieonderzoeken van de Commissie naar hetzelfde product of upstreambedrijfstakken in de VRC, zoals OBS ( 9 ) (\"het oorspronkelijke onderzoek\") en warmgewalste platte producten ( 10 ) (\"het onderzoek naar warmgewalste platte producten\" of \"de verordening warmgewalste platte producten\"); c) bevindingen van de meest recente antisubsidieonderzoeken van de Commissie naar aangemoedigde bedrijfstakken in de VRC, zoals luchtbanden ( 11 ) (\"het onderzoek naar banden\") en elektrische fietsen ( 12 ) (\"het onderzoek naar elektrische fietsen\"), waarin een vergelijkbare subsidiëring werd onderzocht; d) het werkdocument van de diensten van de Commissie betreffende aanzienlijke verstoringen van de economie van de VRC in het kader van handelsbeschermingsonderzoeken (\"het verslag over China\") ( 13 ) ; e) de opmerking van de bedrijfstak van de Unie van 21 december 2018 over beschikbare gegevens en het gebruik van nieuwe subsidies (\"de opmerking van 21 december\") ( 14 ) . 3.2. Algemene opmerkingen over de staalsector in de VRC (35) Alvorens de vermeende subsidiëring in de vorm van specifieke subsidies of subsidieprogramma's (punt 3.4 e.v.) te onderzoeken, heeft de Commissie plannen, projecten en andere documenten van de overheid beoordeeld die relevant zijn voor meer dan één van de subsidies of subsidieprogramma's. Zij stelde vast dat alle beoordeelde subsidies en subsidieprogramma's een onderdeel vormen van de tenuitvoerlegging van de centrale planning van de Chinese overheid, en wel om de volgende redenen. 3.2.1. Het Dertiende Vijfjarenplan voor de staalsector (36) In het huidige onderzoek heeft de Commissie vastgesteld dat gedurende het tijdvak van het nieuwe onderzoek het Dertiende Vijfjarenplan voor de staalsector, Plan voor de aanpassing en modernisering van de staalindustrie, voor de periode 2016-2020, het belangrijkste relevante document was. Onder het Dertiende Vijfjarenplan nam staal in het algemeen een bevoorrechte positie in. In dit plan wordt benadrukt dat de staalsector \"fundamenteel is voor de nationale economie en een hoeksteen van de natie\". Het plan stelt de algemene doelen voor de periode 2016-2020 en streeft ernaar om \"van China een productiegrootmacht te maken\". (37) Het Dertiende Vijfjarenplan legt voorts de nadruk op de rol van technologische innovatie voor de economische ontwikkeling van de VRC en op het blijvende belang van \"groene\" ontwikkelingsbeginselen. Volgens hoofdstuk 5 is een van de belangrijkste ontwikkelingslijnen de bevordering van de modernisering van de traditionele industriestructuur, zoals reeds het geval was in het Twaalfde Vijfjarenplan. Dat idee wordt nader uitgewerkt in hoofdstuk 22, waarin de strategie wordt uiteengezet om de traditionele industrie in de VRC te moderniseren door de technologische omschakeling ervan te bevorderen. Dienaangaande wordt in het Dertiende Vijfjarenplan gesteld dat ondernemingen zullen worden ondersteund om \"over heel de lijn te verbeteren op gebieden als producttechnologie, industriële uitrusting, milieubescherming en energie-efficiëntie\". Milieubescherming wordt nader behandeld in hoofdstuk 44. Volgens dat hoofdstuk zal in een aantal belangrijke industrietakken worden gezorgd voor een \"omschakeling\" naar schone productie, en in vak 16 wordt dienaangaande specifiek de staalindustrie genoemd. (38) Het \"Plan voor de aanpassing en modernisering van de staalindustrie voor 2016-2020\" (het Dertiende Vijfjarenplan staal) is bekendgemaakt in november 2016. Het is gebaseerd op het Dertiende Vijfjarenplan. Daarin staat te lezen dat de staalindustrie \"een belangrijke, fundamentele sector van de nationale economie is, een hoeksteen van de natie\". Dat plan bevat een verdere uitwerking van de in het Dertiende Vijfjarenplan genoemde beginselen van technologische innovatie, structurele aanpassing en groene ontwikkeling, en verbindt die met meer specifieke prioriteiten in de staalindustrie (zie hoofdstuk IV van het Plan — Belangrijkste taken) en met verschillende fiscale en financiële steunmaatregelen (zie hoofdstuk V van het Plan — Vrijwaringsmaatregelen). (39) De consolidatie van de staalsector en de inzet van dominante/belangrijke producenten, hoofdzakelijk overheidsondernemingen, zijn een essentieel kenmerk van het plan. Staalproducenten in de VRC worden ook verzocht de productie voort te zetten en hun productie in het buitenland uit te breiden. In het Dertiende Vijfjarenplan wordt de in het hele land te gebruiken hoeveelheid staal gespecificeerd. Daarnaast schrijft het voor dat bij de uitvoer van staal moet worden uitgegaan van het beginsel dat de binnenlandse vraag voorrang heeft en dat Chinese ondernemingen zich actief moeten mengen in de internationale concurrentie, waarbij een omgeving moet worden gecreëerd en gehandhaafd die de uitvoer van staal mogelijk maakt. (40) Hoofdstuk 17, paragraaf 1, van het Dertiende Vijfjarenplan: \" De nationale ontwikkelingsstrategie en het nationale ontwikkelingsplan zullen een leidende en dwingende rol spelen. \". Ten slotte staat in het Dertiende Vijfjarenplan staal dat \" alle met de staalindustrie belaste lokale autoriteiten ... uitvoering geven aan de in dit plan vermelde taken en beleidsmaatregelen \". Wat individuele ondernemingen betreft, \" zullen de betrokken ondernemingen zorgen voor convergentie met de belangrijkste doelstellingen en prioritaire opdrachten van dit plan \" ( 15 ) . Het Dertiende Vijfjarenplan bevat dus niet alleen algemene aanmoedigingen, maar biedt ook een bindend kader voor de binnenlandse staalsector. Dat kader is op lokaal en provinciaal niveau doorgevoerd door middel van aanvullende plannen die meer informatie over de uitvoering ervan bevatten. 3.2.2. Besluit nr. 35 (41) Besluit nr. 35 van de Nationale Ontwikkelings- en hervormingscommissie — Beleid voor de ontwikkeling van de ijzer- en staalindustrie (2005) (\"Besluit nr. 35\") is een ander beleidsdocument dat de Chinese staalsector regelt. Het besluit is goedgekeurd door de Staatsraad en gaat over verschillende aspecten van de controle die de Chinese overheid op de sector uitoefent, waaronder: — het verbod op buitenlands meerderheidsbelang in staalproducenten in de VRC (artikel 1); — het stellen van productiedoelen voor de grootste staalproducenten (artikel 3); — het vaststellen van regels voor veranderingen in de bedrijfsstructuur van staalondernemingen (artikel 20); — het opzetten van goedkeuringsprocedures van de Chinese overheid voor investeringen in staalproducenten (artikel 22); — het verstrekken van leningen en het verlenen van grondgebruiksrechten aan uitsluitend staalproducenten die voldoen aan het nationale ontwikkelingsbeleid voor de sector (artikelen 24 en 25); — staatsinmenging gericht op het ondersteunen van grote groepen kernondernemingen om overzeese productie en leveringsbases voor grondstoffen tot stand te brengen (artikel 30). 3.2.3. Besluit nr. 40 (42) Besluit nr. 40 is een besluit van de Staatsraad dat de industriële sectoren met het oog op investeringen indeelt in verschillende categorieën, namelijk \"aangemoedigde, restrictieve en geëlimineerde projecten\". Dit besluit bepaalt dat de Catalogus met richtsnoeren voor de aanpassing van de industriële structuur, die een uitvoeringsmaatregel is van Besluit nr. 40, een belangrijke basis vormt voor sturing van de investeringen. De Catalogus verschaft de Chinese overheid ook richtsnoeren voor het beheer van investeringsprojecten en voor het opstellen en uitvoeren van beleid inzake overheidsfinanciën, belastingheffing, leningen, grond, invoer en uitvoer ( 16 ) . In hoofdstuk VIII van de Catalogus wordt de staalindustrie vermeld als een aan te moedigen industrietak. Aangaande de juridische aard ervan merkte de Commissie op dat Besluit nr. 40 een besluit is van de Staatsraad, het hoogste bestuursorgaan in de VRC. In dat verband is het besluit juridisch bindend voor andere overheidsinstellingen en de marktdeelnemers ( 17 ) . 3.2.4. Het wederoplevingsplan (43) De Blauwdruk voor de aanpassing en wederopleving van de staalindustrie (2009) is een actieplan voor de staalindustrie. Met dit plan moet de internationale financiële crisis het hoofd worden geboden en het richt zich op de algemene beleidseisen van de Chinese overheid om de groei te handhaven. Het streeft er ook naar \"de stabiele werking van de industrietak te garanderen\" omdat hij \"als een belangrijke industriële pijler van de nationale economie wordt beschouwd\". Het document voorziet in het volgende: — een verhoging van de financiële steun voor staalproducerende kernondernemingen; — een snellere aanpassing van de industriële structuur en bevordering van de industriële modernisering; — de ondersteuning van belangrijke ondernemingen die zich in het buitenland ontwikkelen, technische samenwerking zoeken en fusies en acquisities aangaan; — de verhoging van het exportkrediet voor metallurgische uitrusting. 3.2.5. De Nationale leidraad voor wetenschappelijke en technologische ontwikkeling op middellange en lange termijn (44) De Nationale leidraad voor de wetenschappelijke en technologische ontwikkeling op middellange en lange termijn (2006-2020) ondersteunt volgens de hoofdstukken III.5 en VIII ervan de ontwikkeling van centrale domeinen en prioritaire thema's, en moedigt financiële en fiscale steun voor die centrale domeinen en prioriteiten aan. 3.2.6. Algemene conclusies over de inmenging van de Chinese overheid in de staalsector (45) Rekening houdend met de bovengenoemde documenten en de bepalingen ervan, heeft de Commissie haar conclusie uit het oorspronkelijke onderzoek herhaald. Zij is nog steeds van oordeel dat de Chinese staalindustrie gedurende het tijdvak van het nieuwe onderzoek opnieuw een centrale/strategische industrietak is gebleken, waarvan de ontwikkeling door de Chinese overheid als strategische beleidsdoelstelling actief wordt aangemoedigd en gestuurd. 3.3. Subsidies en subsidieprogramma's die in het huidige onderzoek zijn onderzocht (46) Vanwege het gebrek aan medewerking van de Chinese overheid en de Chinese producenten-exporteurs die vermeld worden in de overwegingen 16 en 31, heeft de Commissie besloten te onderzoeken of de subsidiëring is voortgezet, en heeft daarbij als volgt gehandeld. In de eerste plaats is de Commissie nagegaan of de subsidies waartegen in het oorspronkelijke onderzoek compenserende maatregelen waren ingesteld, voordeel bleven verschaffen aan de sector voor organisch bekleed staal. Vervolgens is de Commissie nagegaan of deze sector voordeel heeft behaald uit de subsidies waartegen in het oorspronkelijke onderzoek geen compenserende maatregelen waren ingesteld (\"aanvullende subsidies\"), zoals beweerd in het verzoek. (47) Gezien het feit dat de subsidiëring bleek te worden voortgezet voor de meeste subsidies waartegen in het oorspronkelijke onderzoek compenserende maatregelen waren ingesteld en er daarnaast tevens aanvullende subsidies werden aangetroffen, heeft de Commissie besloten dat het niet nodig is om alle andere door de indiener van het verzoek gemelde subsidies te onderzoeken. In dit verband wordt eraan herinnerd dat de Commissie krachtens artikel 18 van de basisverordening moet onderzoeken of er bewijsmateriaal bestaat voor voortzetting van subsidiëring, ongeacht het bedrag. (48) In reactie op de mededeling van de definitieve bevindingen heeft de indiener van het verzoek drie hoofdopmerkingen ingediend. Ten eerste voerde de indiener van het verzoek aan dat het beleid van de Chinese overheid om niet toe te staan dat staalproducenten failliet gaan en om te garanderen dat financiering, ongeacht de gezondheid van een specifieke onderneming, steeds beschikbaar is, een \"de-factogarantie\" vormt. Dit had door de Commissie als een afzonderlijk subsidieprogramma moeten zijn behandeld en dienovereenkomstig tot compenserende maatregelen aanleiding moeten geven. Ten tweede voerde de indiener van het verzoek aan dat de door de Commissie vastgestelde nieuwe subsidies, tezamen met de vermeende \"de-factogarantie\" die niet door de Commissie is geanalyseerd, niet de volledige omvang van de door de Chinese producenten-exporteurs in het tijdvak van het nieuwe onderzoek genoten voordelen weergeven en dat het niveau van de subsidiëring in feite is gestegen in vergelijking met het oorspronkelijke onderzoek. Ten derde merkte de indiener van het verzoek op dat de VRC, door de subsidies niet aan de OBS-producenten te melden, niet heeft voldaan aan de aanmeldingsverplichting voor subsidies van de overeenkomst inzake subsidies en compenserende maatregelen (ASCM, Agreement on Subsidies and Countervailing Measures). (49) In reactie op de eerste opmerking heeft de Commissie erkend dat het beleid van de Chinese overheid zoals vastgesteld in de documenten waarnaar in punt 1.2 is verwezen en het daaruit voortvloeiende economische voordeel inderdaad een impliciete de-factogarantie kan vormen voor bepaalde grote overheidsondernemingen die zich in financiële moeilijkheden bevinden. Aangezien de Commissie echter reeds haar analyse op de preferentiële leningen heeft toegespitst en gezien de reeds aanzienlijke omvang van de subsidiëring die in dit programma en in de andere geanalyseerde subsidieprogramma's is aangetroffen, zoals vastgesteld bij WPP ( 18 ) , heeft de Commissie besloten deze kwestie niet nader te onderzoeken. (50) Met betrekking tot de tweede opmerking heeft de Commissie erkend dat zij, zoals uiteengezet in punt 3.5.4, het bestaan van andere subsidieprogramma's die in het oorspronkelijke onderzoek geen aanleiding hebben gegeven tot compenserende maatregelen, had vastgesteld. Er is echter geen bewijsmateriaal waaruit blijkt dat het subsidiëringsniveau dat wordt verstrekt door de subsidieprogramma's die tijdens het oorspronkelijke onderzoek bestonden, is afgenomen. Dit kan inderdaad leiden tot een hoger niveau van subsidiëring in het tijdvak van het nieuwe onderzoek. De Commissie vond het evenwel niet nodig de omvang hiervan te becijferen, gezien haar bevindingen inzake voortgezette subsidiëring, die volstaan in het kader van een nieuw onderzoek bij het vervallen van maatregelen. De Commissie herinnerde de indiener van het verzoek eraan dat het nieuwe onderzoek geen betrekking heeft op de daadwerkelijke hoogte van de rechten en geen belemmering vormt van het recht van de indiener van het verzoek om een nieuw onderzoek aan te vragen krachtens artikel 19 van de basisverordening. Deze opmerking werd derhalve afgewezen. (51) Wat de derde opmerking betreft, heeft de VRC, wat de betrokken subsidies betreft, inderdaad niet voldaan aan haar verplichting tot melding van subsidies uit hoofde van artikel 25 van de ASCM. De Commissie betreurt het niet-naleven van deze verplichting door de Chinese overheid, waardoor haar vermogen om de inhoud en de impact van de door de Chinese overheid ten voordele van de OBS-producenten ingevoerde subsidies te onderzoeken, ernstig wordt belemmerd. Er zijn in de basisverordening evenwel geen juridische gevolgen voorzien die in het kader van het lopende nieuwe onderzoek kunnen worden ingeroepen. de Commissie neemt in de bevoegde WTO-fora de nodige stappen in overeenstemming met desbetreffende voorschriften van de ASCM. Daarom heeft de Commissie deze opmerking eveneens afgewezen. 3.4. Verstrekking van goederen en diensten tegen een ontoereikende prijs ( 19 ) 3.4.1. De verstrekking van warmgewalst en koudgewalst staal tegen een ontoereikende prijs 3.4.1.1.   Bevindingen van het oorspronkelijke onderzoek (52) In het oorspronkelijke onderzoek ( 20 ) heeft de Commissie vastgesteld dat overheidsondernemingen die OBS-producenten warmgewalst en koudgewalst staal (\"WGS en KGS\") leveren, overheidsinstellingen waren volgens de test van de WTO-beroepsinstantie ( 21 ) , aangezien zij overheidsfuncties uitvoeren en daarmee overheidsgezag uitoefenen. (53) De Commissie is ook tot de conclusie gekomen dat particuliere producenten van WGS en KGS in de VRC in opdracht en op instructie van de Chinese overheid goederen verstrekken overeenkomstig artikel 3, lid 1, onder a), punt iii), en artikel 3, lid 1, onder a), punt iv), van de basisverordening en dat zij op dezelfde manier handelen als staalproducerende staatsondernemingen ( 22 ) . (54) Op grond van de daaropvolgende analyse ( 23 ) heeft de Commissie definitief kunnen vaststellen dat de producenten-exporteurs van OBS een voordeel genieten in de zin van artikel 3, lid 2, van de basisverordening. Dit voordeel ontstond door de verstrekking van grondstoffen voor een ontoereikende prijs door de producenten van WGS en KGS, in de hoedanigheid van staatsondernemingen die handelen als overheidsinstellingen of particuliere ondernemingen in opdracht en op instructie van de Chinese overheid in de zin van artikel 3, lid 1, onder a), punt iv), van de basisverordening. (55) Voor de berekening van dit voordeel heeft de Commissie de prijzen die de betrokken producenten-exporteurs van OBS voor WGS en KGS hebben betaald, vergeleken met de relevante benchmark. Het verslag van de Beroepsinstantie bevestigde dat het gebruik van externe benchmarks is toegestaan in gevallen waarin de markt van het land van levering wordt verstoord door de rol van de overheid. (56) Op basis van de informatie in het dossier van het oorspronkelijke onderzoek is vastgesteld dat er sprake is van verstoring van de prijzen van WGS en KGS dat door staatsondernemingen in de VRC wordt verkocht. Dit was enerzijds het gevolg van de sterke dominante positie van de staatsondernemingen binnen de markten voor WGS en KGS in de VRC en werd anderzijds veroorzaakt doordat de prijzen van particuliere leveranciers van WGS en KGS op één lijn zijn gebracht met die van staatsondernemingen. (57) Bijgevolg is de Commissie tot de conclusie gekomen dat er in de VRC geen betrouwbare prijzen voor WGS en KGS bestaan en heeft zij de benchmark opgesteld op basis van de wereldmarktprijzen van WGS en KGS die regelmatig worden gepubliceerd in diverse gespecialiseerde staalvakbladen zoals Steel Business Briefing, MEPS en CRU. (58) Een vergelijking van de prijzen van producenten van WGS en KGS met de buitenlandse benchmark toonde aan dat de prijzen in de VRC veel lager waren dan de benchmarkprijzen en derhalve resulteerden in voordeel voor de Chinese producenten-exporteurs van OBS in de zin van artikel 3, lid 2, van de basisverordening. (59) Bovendien bleek dit subsidieprogramma specifiek te zijn in de zin van artikel 4, lid 2, onder c), van de basisverordening, gezien het feit dat het WGS en KGS door slechts een beperkt aantal sectoren en ondernemingen in China binnen hun productieproces wordt gebruikt. (60) Het subsidiepercentage dat in het oorspronkelijke onderzoek voor de in de steekproef opgenomen producenten-exporteurs van OBS is vastgesteld, varieerde van 23,02 % tot 27,63 %, waarbij het percentage voor niet-meewerkende ondernemingen op 32,44 % lag. 3.4.1.2.   Bevindingen van het huidige onderzoek (61) In het verzoek en de bijbehorende bijlagen van de indiener, werd bewijsmateriaal geleverd dat OBS-producenten uit de VRC voor de productie van OBS nog steeds voordeel haalden uit de verstrekking van WGS en KGS voor een ontoereikende prijs. Dit geldt voor aankopen van zowel staatsondernemingen als ondernemingen die niet de staat toebehoren. (62) WGS en KGS werd voor een ontoereikende prijs verstrekt aan OBS-producenten die geen verticaal geïntegreerde staalproducenten waren. Het voordeel ging naar ondernemingen die beschikken over alleen i) een lijn voor koudwalsen, waardoor zij WGS moeten kopen als substraat voor koudwalsen, of ii) coatlijnen, waardoor zij KGS moeten kopen als basisproduct. Veel OBS-producenten in de VRC zijn nog steeds verwerkende bedrijven in plaats van verticaal geïntegreerde bedrijven, waardoor zij plat staal nodig hebben om OBS te kunnen produceren ( 24 ) . (63) Als eerste stap heeft de indiener van het verzoek bewijsmateriaal geleverd dat leveranciers van WGS en KGS nog steeds overheidsinstellingen zijn volgens de test van de WTO-beroepsinstantie (zie overweging 48). Volgens de indiener van het verzoek controleert en stuurt de Chinese overheid staatsondernemingen op verschillende manieren. (64) Ten eerste kon de Chinese overheid door het institutionele kader via verschillende instanties een strenge controle uitoefenen op staatsondernemingen. (65) De Commissie voor toezicht op en beheer van staatsactiva van de Staatsraad (\"SASAC\") is de uiteindelijke eigenaar van alle staatsondernemingen in de VRC. Alle bestuurders van SASAC worden aangesteld door de Communistische partij van China. SASAC speelt een leidende rol in het beheren van staatsondernemingen, inclusief het disciplinaire toezicht, en zorgt dat staatsondernemingen naar de door de Chinese overheid gestelde doelen toewerken. Zij is ook betrokken bij investeringsbeslissingen en aandelentransacties. SASAC kan daarom worden beschouwd als de staatstoezichthouder op staatsondernemingen. (66) De Nationale Ontwikkelings- en hervormingscommissie (\"NDRC\") is een andere regelgevende autoriteit die controle uitoefent op staatsondernemingen. De NDRC is belast met de uitwerking van macro-economische en industriële ontwikkelingsstrategieën en zorgt dat lokale spelers het beleid van de Chinese overheid strikt uitvoeren. Zij stelt richtsnoeren en richtlijnen vast en geeft goedkeuring aan grote investeringsprojecten. Alle investeringen door staalproducenten in de VRC moeten door de NDRC worden goedgekeurd. (67) Ten tweede oefent de Chinese overheid van rechtswege een strikte controle uit op de staalsector. De staalsector is een \"basis- en pijlerindustrie\" waarover de staat \"een relatief grote macht moet behouden\" ( 25 ) . Deze sector behoort ook tot de \"aangemoedigde\" bedrijfstakken en door die status geniet zij verschillende voordelen met betrekking tot bijvoorbeeld leningen, grondgebruiksrechten en preferentiële fiscale behandelingen. De controle wordt verder versterkt door het feit dat buitenlands meerderheidsbelang, waardoor de macht van de Chinese overheid zou kunnen afnemen, in de staalsector niet is toegestaan. (68) Ten derde controleert de Chinese overheid staatsondernemingen door het hogere bestuur aan te stellen en onder toezicht te houden. Het Ministerie voor Organisatie van het secretariaat van de Communistische Partij benoemt personen op topposities in de Partij, de Chinese overheid, de krijgsmacht en staatsondernemingen en houdt toezicht op deze personen. Deze bevoegdheid wordt gedeeld met SASAC, die personen mag benoemen in bijvoorbeeld de functie van vice-CEO ( 26 ) . (69) Staatsondernemingen handelen als overheidsinstellingen door in de staalsector overheidsdoelstellingen na te streven en overheidsfuncties uit te oefenen. Zij voeren het beleid van de Chinese overheid uit, voeren fusies en overnames uit, produceren uitsluitend bepaalde producten, trachten nationale doelstellingen te realiseren en begunstigen bepaalde downstreambedrijfstakken. (70) Benadrukt moet worden dat al het hiervoor aangevoerde bewijs voor het feit dat de Chinese overheid staatsondernemingen belast, beheert en controleert, gebaseerd is op de analyse van dezelfde belangrijke documenten, wetten en regelgevingen als in het oorspronkelijke onderzoek en dat die ten tijde van het tijdvak van het nieuwe onderzoek nog steeds van kracht waren ( 27 ) . De enige grote verandering sinds het oorspronkelijke onderzoek betrof de vervanging van het Twaalfde Vijfjarenplan voor de staalsector door het Dertiende Vijfjarenplan. Deze wijziging veranderde echter niets aan de dominante rol van de Chinese overheid in de staalsector. (71) Als tweede stap heeft de indiener van het verzoek bewijsmateriaal geleverd voor de aanzienlijke aanwezigheid en de voortdurende dominante positie van staatsondernemingen in de staalsector in het algemeen en in de sectoren OBS en WGS in het bijzonder. In de punten 65 tot en met 68 van het verzoek staan de belangrijkste staatsondernemingen in de betrokken sectoren en wordt een overzicht gegeven van recente onderzoeksbevindingen van de Australische autoriteiten ( 28 ) en de autoriteiten van de VS ( 29 ) . (72) Als derde stap heeft de indiener van het verzoek bewijsmateriaal geleverd dat particuliere ondernemingen in de sectoren WGS en KGS in opdracht en op instructie van de Chinese overheid nog steeds goederen verstrekken overeenkomstig artikel 3, lid 1, onder a), punt iii), en artikel 3, lid 1, onder a), iv), van de basisverordening en dat hun prijsstelling vergelijkbaar is met die van staatsondernemingen. De bevindingen van het oorspronkelijke onderzoek blijven dus ook in het tijdvak van het nieuwe onderzoek van kracht. (73) Om zijn verzoek kracht bij te zetten, heeft de indiener aangegeven dat productieondernemingen die niet de staat toebehoren er nog steeds toe werden aangezet nationale en lokale vijfjarenplannen te volgen. Zij hebben te maken met een sterke bemoeienis door de Chinese overheid in de markt en met hun bedrijfsstructuren. Om de voortdurende sterke interactie tussen overheidsinstellingen, de Communistische Partij en de productieondernemingen die niet de staat toebehoren, aan te tonen, heeft de indiener van het verzoek bevindingen van een recent antisubsidieonderzoek door de VS ( 30 ) en twee onderzoeken van de Kamer van Koophandel van de Europese Unie in de VRC ( 31 ) aangevoerd. (74) Het voornoemde bewijsmateriaal toont aan dat staatsondernemingen zich in de sectoren WGS en KGS nog steeds als overheidsinstellingen gedragen en de productieondernemingen die niet de staat toebehoren, taken toevertrouwd krijgen en hiermee worden belast. Aangezien de Chinese overheid geen medewerking verleende, werden geen argumenten ontvangen die het door de indiener van het verzoek in dat verband aangevoerde bewijsmateriaal zouden kunnen ontkrachten. Bijgevolg is de Commissie tot de conclusie gekomen dat de OBS-producenten voordeel blijven halen uit de verstrekking van grondstoffen voor een ontoereikende prijs door de producenten van WGS en KGS, zoals ook in het oorspronkelijke onderzoek is vastgesteld. (75) Het verslag over China met betrekking tot de staalsector in het algemeen ( 32 ) en de bevindingen van het onderzoek naar warmgewalste platte producten met betrekking tot de sector van warmgewalst staal in het bijzonder ( 33 ) bevestigen bovendien de kritieke aspecten bij de vaststelling van dit subsidieprogramma en de voortzetting ervan, zoals: de gedraging van staatsondernemingen als overheidsinstellingen, hun dominante positie in de betrokken sector, het toevertrouwen van functies aan en het belasten met functies van productieondernemingen die niet de staat toebehoren en verstoringen van de prijs. 3.4.1.3.   Voordeel (76) In de punten 76 tot en met 78 van en bijlage 20 bij het verzoek, heeft de indiener ervan een berekening verstrekt van het voordeel dat deze subsidiemaatregel in het tijdvak van het nieuwe onderzoek heeft opgeleverd. Daarbij is gebruikgemaakt van dezelfde methode als in het oorspronkelijke onderzoek en van een internationale benchmark bestaande uit min of meer dezelfde landen als in het oorspronkelijke onderzoek. Voor zowel WGS als KGS bedroeg het verschil tussen de gemiddelde binnenlandse prijzen in de VRC en de referentieprijs meer dan 25 %. (77) Aangezien de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. Desalniettemin blijkt uit de informatie in de verzoeken dat de subsidiebedragen vergelijkbaar blijven met die in het oorspronkelijke onderzoek. 3.4.1.4.   Specificiteit (78) De betreffende subsidiemaatregel is nog steeds specifiek in de zin van artikel 4, lid 2, onder c), van de basisverordening, gelet op het beperkte aantal sectoren in de VRC die WGS en KGS in hun productie gebruiken. 3.4.1.5.   Conclusie (79) De Commissie heeft zodoende geconcludeerd dat er voldoende bewijs bestaat dat de verstrekking van WGS en KGS voor een ontoereikende prijs als een tot compenserende maatregelen aanleiding gevende subsidie tijdens het tijdvak van het nieuwe onderzoek aanhield. 3.4.2. De verlening van grondgebruiksrechten voor een ontoereikende prijs 3.4.2.1.   Bevindingen van het oorspronkelijke onderzoek (80) In het oorspronkelijke onderzoek ( 34 ) heeft de Commissie vastgesteld dat de verlening van grondgebruiksrechten door de Chinese overheid moet worden beschouwd als een subsidiemaatregel in de zin van artikel 3, lid 1, onder a), iii), en artikel 3, lid 2, van de basisverordening. Aangezien er in de VRC geen werkende markt is voor grond, verleent de Chinese overheid grondgebruiksrechten voor een ontoereikende prijs, waarmee de ontvangende ondernemingen een voordeel verkrijgen. Door het gebruik van een externe benchmark kon worden aangetoond dat het bedrag dat de producenten van OBS voor grondgebruiksrechten hebben betaald, ver onder de normale marktwaarde ligt. (81) De Commissie heeft ook vastgesteld dat de subsidie specifiek is in de zin van de artikelen 4, lid 2, onder a) en 4, lid 2, onder c), van de basisverordening, omdat de toegang tot industriegrond bij wet beperkt is tot ondernemingen die het industriebeleid van de Staat eerbiedigen. Bovendien was er alleen voor bepaalde transacties een biedingsproces, werden prijzen vaak vastgesteld door de autoriteiten en zijn de overheidspraktijken op dit gebied onduidelijk en ondoorzichtig. (82) Door gebruik te maken van de benchmarkprijzen voor grond in Taiwan, werd het subsidiepercentage met betrekking tot deze maatregel in het oorspronkelijke onderzoek voor de in de steekproef opgenomen producenten-exporteurs van OBS vastgesteld in de orde van grootte van 0,34 % tot 1,12 %, waarbij het percentage voor niet-meewerkende ondernemingen op 1,36 % lag. 3.4.2.2.   Voortzetting van het subsidieprogramma (83) In het verzoek en de bijbehorende bijlagen van de indiener ( 35 ) werd bewijsmateriaal geleverd dat OBS-producenten uit de VRC nog steeds voordeel haalden uit de grondgebruiksrechten die voor een ontoereikende prijs werden verleend. (84) De indiener van het verzoek heeft aangegeven dat de wet die deze aangelegenheid regelt, sinds het oorspronkelijke onderzoek niet is gewijzigd. Particulieren kunnen in de VRC geen grond bezitten. Volgens de Wet op het grondbeheer, en in het bijzonder artikel 2 van deze wet, is al het land in de VRC uiteindelijk nog steeds eigendom van de Chinese overheid, aangezien de grond toebehoort aan de hele Chinese bevolking. Volgens het eigendomsrecht (artikelen 45-48) is grond in de VRC \"collectief eigendom\" of \"staatseigendom\". Grond kan niet worden verkocht, maar grondgebruiksrechten kunnen wel bij publiek opbod, prijsopgave of veiling worden verleend. (85) De Chinese overheid en producenten-exporteurs hebben geen bewijs aangeleverd waaruit blijkt dat de OBS-sector niet langer voordeel heeft van grondgebruiksrechten die voor een ontoereikende prijs zijn verleend. (86) Op grond van de beschikbare informatie, waaronder de conclusies uit het verslag over China ( 36 ) in dat verband en bevindingen van de meest recente onderzoeken naar banden en elektrische fietsen ( 37 ) , heeft de Commissie geconcludeerd dat de voor grondgebruiksrechten betaalde prijzen nog steeds worden gesubsidieerd, omdat in het door de Chinese overheid opgelegde systeem geen marktbeginselen worden gevolgd. 3.4.2.3.   Voordeel (87) Omdat in de VRC een markt voor grond ontbreekt, moet een externe benchmark worden gebruikt om een passende marktprijs vast te stellen en het tijdens het tijdvak van het nieuwe onderzoek toegekende subsidiebedrag te berekenen overeenkomstig artikel 6, onder d), ii), van de basisverordening. De voornoemde Taiwanese grondprijzen, die in dergelijke berekeningen doorgaans als benchmark worden gebruikt, zijn aan de hand van de bevindingen van de meest recente antisubsidieonderzoeken aangepast en naar boven bijgesteld. (88) Aangezien de Chinese overheid en de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. Omdat de benchmarkprijzen in Taiwan hoger waren dan de prijzen die in het oorspronkelijke onderzoek werden gebruikt, is het waarschijnlijk dat de subsidiëring op zijn minst op hetzelfde niveau is voortgezet. 3.4.2.4.   Specificiteit (89) De subsidie is specifiek in de zin van de artikel 4, lid 2, onder a) en c), van de basisverordening. Grondgebruiksrechten worden uitsluitend aan een beperkte groep ondernemingen verleend. Bovendien is de staalsector, die in het kader van Besluit nr. 40 van de Staatsraad tot de aangemoedigde categorie behoort, een van de sectoren die voordeel halen uit grondgebruiksrechten. Verder blijft de verlening van grondgebruiksrechten in de VRC ondoorzichtig. 3.4.2.5.   Conclusie (90) De Commissie heeft zodoende geconcludeerd dat er voldoende bewijs bestaat dat de verlening van grondgebruiksrechten voor een ontoereikende prijs als een tot compenserende maatregelen aanleiding gevende subsidie tijdens het tijdvak van het nieuwe onderzoek aanhield. 3.4.3. Verstrekking van elektriciteit voor een ontoereikende prijs 3.4.3.1.   Bevindingen van het oorspronkelijke onderzoek (91) In het oorspronkelijke onderzoek ( 38 ) heeft de Commissie vastgesteld dat de NDRC de elektriciteitsprijzen die van toepassing zijn in de diverse provincies, heeft vastgesteld. Er werd vastgesteld dat de plaatselijke prijsstellingsbureaus slechts als uitvoerder van de op centraal niveau door de NDRC getroffen beslissing fungeren. Dit werd ook bevestigd door het feit dat de NDRC berichten heeft uitgevaardigd waarin de feitelijke prijzen voor iedere provincie worden vastgesteld. Deze berichten worden vervolgens geformaliseerd in plaatselijke berichten die door de plaatselijke prijsstellingsbureaus worden aangenomen en op lokaal niveau worden ingevoerd. (92) Verder werd tijdens het oorspronkelijke onderzoek geconstateerd dat gedifferentieerde elektriciteitstarieven die worden toegepast op bepaalde sectoren en/of op provinciaal en lokaal niveau, worden vastgesteld op grond van bepaalde factoren, met inbegrip van het nastreven van de industriebeleidsdoelstellingen die de centrale overheid en lokale overheden hebben vastgesteld in hun vijfjarenplannen en in de sectorale plannen. (93) Bovendien heeft de Commissie vastgesteld dat een van de medewerkende in de steekproef opgenomen producenten-exporteurs voordeel heeft genoten door een elektriciteitstarief dat lager was dan het tarief dat algemeen geldt voor grote industriële gebruikers. Vastgesteld werd dat in het specifieke gebied waar deze exporteur was gevestigd, een subcategorie van bepaalde industriële gebruikers, met inbegrip van hen die het onderzochte product produceren, recht hadden op dit lagere tarief. Derhalve heeft de onderneming een financiële bijdrage ontvangen in de zin van artikel 3, lid 1, onder a), punt iii), van de basisverordening, die de vorm heeft van een verstrekking van elektriciteit door de overheid via de plaatselijke staatsonderneming voor elektriciteitsvoorziening. Op grond van de basisverordening vormt dit een bijdrage van de overheid in de vorm van de verstrekking van goederen anders dan algemene infrastructuur. (94) De subsidie bleek specifiek te zijn in de zin van de artikel 4, lid 2, onder a), en artikel 4, lid 3, van de basisverordening. Het lagere elektriciteitstarief is vastgesteld in het desbetreffende NDRC-bericht en is opgenomen in het bericht dat door het lokale prijsstellingsbureau is uitgevaardigd. Daarmee werd het tarief verplicht gesteld door een centrale instantie en op lokaal niveau beheerd. Dit lagere tarief was beperkt tot bepaalde ondernemingen in bepaalde gespecificeerde bedrijfstakken. De subsidie was ook beperkt tot een bepaalde regio in de zin dat de subsidie uitsluitend van toepassing was binnen een beperkt, afgebakend geografisch gebied waarin de producent-exporteur gevestigd was. 3.4.3.2.   Voortzetting van het subsidieprogramma (95) De indiener van het verzoek heeft aangegeven dat de wet die deze aangelegenheid regelt, sinds het oorspronkelijke onderzoek niet is gewijzigd. Bovendien heeft de indiener van het verzoek bewijs geleverd dat producenten van OBS in het tijdvak van het nieuwe onderzoek van deze regeling hebben gebruikgemaakt ( 39 ) . (96) De Chinese overheid en producenten-exporteurs uit de VRC hebben geen bewijs aangeleverd waaruit blijkt dat de OBS-sector niet langer voordeel heeft van de verstrekking van elektriciteit voor een ontoereikende prijs. (97) Op grond van de beschikbare informatie, waaronder de conclusies uit het verslag over China ( 40 ) en bevindingen van het meest recente onderzoek naar banden ( 41 ) , heeft de Commissie geconcludeerd dat de betaalde elektriciteitstarieven per individuele onderneming, industriële sector of de geografische locatie ervan preferentieel zijn. 3.4.3.3.   Voordeel (98) Aangezien de Chinese overheid en de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, acht de Commissie het echter niet noodzakelijk om dergelijke bedragen te berekenen. Desalniettemin lijkt de mate van subsidiëring in vergelijking met het oorspronkelijke onderzoek niet te zijn afgenomen. 3.4.3.4.   Specificiteit (99) Zoals uitgelegd in overweging 90, was de regeling specifiek in de zin van artikel 4, lid 2, onder a), en artikel 4, lid 3, van de basisverordening. 3.4.3.5.   Conclusie (100) De Commissie heeft zodoende geconcludeerd dat er voldoende bewijs bestaat dat de verstrekking van elektriciteit voor een ontoereikende prijs als een tot compenserende maatregelen aanleiding gevende subsidie tijdens het tijdvak van het nieuwe onderzoek aanhield. 3.5. Rechtstreekse overdracht van middelen ( 42 ) 3.5.1. Preferentiële kredietverstrekking en rentevoeten 3.5.1.1.   Bevindingen van het oorspronkelijke onderzoek (101) In het oorspronkelijke onderzoek ( 43 ) heeft de Commissie vastgesteld dat staatsbanken overheidsinstellingen zijn, aangezien zij overheidsfuncties uitvoerden en daarmee overheidsgezag uitoefenden. Bovendien werd geconcludeerd dat in het tijdvak van het oorspronkelijke onderzoek de vijf grootste handelsbanken in staatseigendom meer dan de helft van de Chinese banksector bleken te vertegenwoordigen. (102) Het merendeel van de banken die de medewerkende producenten-exporteurs van OBS leningen hebben verstrekt, waren staatsbanken. Uit de beschikbare informatie is gebleken dat minstens 14 van de 17 gerapporteerde banken staatsbanken waren, waaronder de grootste handelsbanken in de VRC, zoals de Bank of China, de China Construction Bank en de Industrial and Commercial Bank of China. Verder bleek dat deze handelsbanken in staatseigendom een dominante positie in de markt innamen en in hun hoedanigheid van overheidsinstellingen leningen hebben verstrekt tegen rentetarieven die onder de markttarieven lagen. Derhalve werd geconcludeerd dat de Chinese overheid een beleid voerde om preferentiële leningen te verstrekken aan de OBS-sector. (103) De Commissie heeft op basis van onder andere de artikelen 34 en 38 van de Wet inzake handelsbanken en de artikelen 24 en 25 van Besluit nr. 35 — Beleid voor de ontwikkeling van de ijzer- en staalindustrie, ook vastgesteld dat particuliere handelsbanken in de VRC in opdracht en op instructie van de Chinese overheid preferentiële leningen verstrekken aan de OBS-producenten in de zin van artikel 3, lid 1, onder a), punt iv), van de basisverordening. (104) Bijgevolg is de Commissie tot de conclusie gekomen: dat sprake was van een financiële bijdrage aan de OBS-producenten in de vorm van een rechtstreekse overdracht van middelen door de overheid in de zin van artikel 3, lid 1, onder a), punt i), van de basisverordening; en dat particuliere banken in opdracht en op instructie van de overheid financiële bijdragen aan deze producenten leveren in de zin van artikel 3, lid 1, onder a), punt iv), van de basisverordening. (105) Een voordeel overeenkomstig artikel 3, lid 2, en artikel 6, onder b), van de basisverordening bleek te bestaan in de mate waarin de staatsleningen werden toegekend tegen gunstiger voorwaarden dan de ontvanger feitelijk op de markt zou kunnen krijgen. Aangezien werd geconcludeerd dat leningen in de VRC die niet door de overheid worden verstrekt, geen geschikte marktbenchmark zijn (gezien het feit dat particuliere banken in opdracht en op instructie van de Chinese overheid handelen), werd een dergelijke benchmark vastgesteld met behulp van de standaardrentevoet van de People's Bank of China. Om het normale marktrisico te weerspiegelen, werd deze rentevoet gecorrigeerd door een verhoging met de passende toeslag die werd verwacht voor obligaties die door ondernemingen worden uitgegeven met de rating voor obligaties die niet van beleggingskwaliteit zijn (BB-rating). (106) In het oorspronkelijke onderzoek ( 44 ) bleek dit subsidieprogramma specifiek te zijn in de zin van artikel 4, lid 2, onder a), van de basisverordening, aangezien de staalsector tot de aangemoedigde categorie volgens Besluit nr. 40 behoorde en de verstrekking van leningen beperkt was tot uitsluitend de staalondernemingen die zich volledig aan het ontwikkelingsbeleid voor de ijzer- en staalindustrie hielden (Besluit nr. 35). (107) Bovendien bleek het programma specifiek te zijn in de zin van artikel 4, lid 2, onder b), van de basisverordening, aangezien bepaalde overheidsplannen en -documenten ook financiële steun aanmoedigden en verplicht stelden voor de staalindustrie in specifieke geografische gebieden van de VRC. (108) Het subsidiepercentage dat in het oorspronkelijke onderzoek voor de in de steekproef opgenomen producenten-exporteurs van OBS is vastgesteld, varieerde van 0,25 % tot 0,89 %, waarbij het percentage niet-meewerkende ondernemingen op 0,97 % lag. 3.5.1.2.   Voortzetting van het subsidieprogramma (109) In het verzoek en de bijbehorende bijlagen van de indiener ( 45 ) werd bewijsmateriaal geleverd dat OBS-producenten uit de VRC nog steeds voordeel haalden uit door binnenlandse banken in de VRC verstrekte preferentiële leningen en rentetarieven die onder de markttarieven lagen. (110) De indiener van het verzoek heeft bewijsmateriaal geleverd dat staatsbanken nog steeds overheidsinstellingen zijn volgens de test in het verslag van de WTO-beroepsinstantie (zie overweging 52), aangezien: i) de bankensector onder controle van de Chinese overheid bleef. De indiener van het verzoek baseerde zich daarbij op recente verklaringen van de People's Bank of China ( 46 ) en nieuwe voorschriften en richtsnoeren van de China Banking Regulatory Commission (CBRC), die deze controle verder heeft uitgebreid ( 47 ) . In het verzoek was ook te lezen dat in de review of the Market Economy Status of China , een evaluatie uit oktober 2017 van de status van markteconomie van China van het ministerie van Handel van de VS, werd geconcludeerd dat sprake was van verstoringen die van invloed waren op het Chinese bankensysteem ( 48 ) ; ii) de bankensector de macro-economische doelstellingen volgde. Als bewijs hiervoor voerde de indiener van het verzoek aan dat de bankensector overeenkomstig de Chinese wet inzake handelsbanken ( 49 ) wettelijk verplicht is aan nationale strategische doelstellingen te voldoen die zijn vastgelegd in de verschillende bindende richtsnoeren en aanbevelingen. In het verzoek stond dat deze bevindingen in het oorspronkelijke onderzoek zijn gedaan en nog steeds van kracht zijn, zoals blijkt uit het Dertiende Vijfjarenplan voor de staalsector, recente verklaringen van de People's Bank of China (China Monetary Policy Reports) en recente antisubsidieonderzoeken van de Unie. (111) De indiener van het verzoek heeft bewijsmateriaal geleverd voor de aanzienlijke aanwezigheid en de voortdurende dominante positie van staatsbanken in de markt in de bankensector van de VRC. Punt 93 van het verzoek bevat een overzicht van de belangrijkste staatsbanken en beleidsbanken, waarmee de overheid een instrument in handen heeft om in de economie te interveniëren. (112) Tot slot heeft de indiener van het verzoek, rekening houdend met overweging 110, punt ii), aangegeven dat particuliere banken nog steeds in opdracht en op instructie van de Chinese overheid gesubsidieerde leningen verstrekken in de zin van artikel 3, lid 1, onder a), punt iv), van de basisverordening. De bevindingen van de Commissie in het oorspronkelijke onderzoek zijn dan ook nog steeds geldig. Bovendien heeft de Commissie in het onderzoek naar warmgewalste platte producten vastgesteld dat het bericht \"Meerdere adviezen over het wegwerken van overcapaciteit\", dat van toepassing is op de staalsector, is gericht tot alle beleidsbanken, grote banken, banken met statutair aandelenkapitaal, postbanken, banken met buitenlands kapitaal, vermogensbeheerders en andere financiële instellingen die onder toezicht staan van de CBRC ( 50 ) . (113) Aangezien de Chinese overheid geen medewerking verleende, werden geen argumenten ontvangen die het door de indiener van het verzoek aangevoerde bewijsmateriaal in verband met de huidige situatie van het Chinese bankensysteem, zouden kunnen ontkrachten. (114) Bovendien werden de kritieke aspecten van de vaststelling van dit subsidieprogramma en de voortzetting ervan, namelijk de als overheidsinstellingen handelende staatsbanken, hun dominante positie in de bankensector en het handelen door particuliere banken in opdracht en op instructie van de overheid, bevestigd in het verslag over China ( 51 ) en in bevindingen van de meest recente onderzoeken naar banden en elektrische fietsen ( 52 ) . 3.5.1.3.   Voordeel (115) In bijlage 32 bij het verzoek en in de opmerking van 21 december geeft de indiener van het verzoek een overzicht van de OBS-producenten uit de VRC die uit dit programma voordeel halen of haalden, dat gebaseerd is op hun jaarverslagen. (116) Aangezien de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. Er zijn echter geen gegevens bekend die erop wijzen dat de mate van subsidiëring in vergelijking met het oorspronkelijke onderzoek is afgenomen. 3.5.1.4.   Specificiteit (117) Het betreffende subsidieprogramma was nog steeds specifiek in de zin van artikel 4, lid 2, onder a) en b), van de basisverordening, aangezien de in overweging 106 beschreven juridische situatie niet was veranderd, en in het licht van het Dertiende Vijfjarenplan voor de staalsector, waaruit bleek dat de staalindustrie een aangemoedigde bedrijfstak is. 3.5.1.5.   Conclusie (118) De Commissie heeft zodoende geconcludeerd dat er voldoende bewijs bestaat dat de preferentiële lening als een tot compenserende maatregelen aanleiding gevende subsidie tijdens het tijdvak van het nieuwe onderzoek aanhield. 3.5.2. Schuld-voor-aandelenswaps 3.5.2.1.   Bevindingen van het oorspronkelijke onderzoek (119) In het oorspronkelijke onderzoek ( 53 ) heeft de Commissie geconcludeerd dat verschillende staalproducenten, waaronder producenten van OBS, betrokken waren bij schuld-voor-aandelenswaps, die een totale waarde van 62,5 miljard RMB aan schulden vertegenwoordigden. In het verzoek in het oorspronkelijke onderzoek werd beweerd dat uitstaande schuld van staalproducenten in staatseigendom aan handelsbanken in staatseigendom werd kwijtgescholden in ruil voor aandelen via de betrokkenheid van vier Chinese vermogensbeheerondernemingen tegen andere dan marktvoorwaarden. In het verzoek werd voorts beweerd dat vermogensbeheerondernemingen specifiek waren opgericht om van enorme onrendabele leningen in belangrijke sectoren, waaronder de staalsector, af te komen en om schulden van staatsondernemingen te herstructureren, onder meer door middel van schuld-voor-aandelenswaps. (120) Gezien het feit dat de Chinese overheid verzuimd heeft om informatie over dit programma te verstrekken, zijn de bevindingen over dit programma uit het oorspronkelijke onderzoek gebaseerd op de informatie uit het verzoek. (121) Schuld-voor-aandelenswaps bleken een financiële bijdrage te zijn in de vorm van kapitaalinjectie en/of leningen in de zin van artikel 3, lid 1, onder a), punt i), van de basisverordening, of in de vorm van inkomsten waarvan de overheid afstand doet ingevolge kwijtgescholden of niet-terugbetaalde schuld in de zin van artikel 3, lid 1, onder a), punt ii), van de basisverordening. Deze financiële bijdrage werd door de overheid verstrekt via overheidsinstellingen die bij deze transacties betrokken waren, dat wil zeggen de vier vermogensbeheerondernemingen en diverse handelsbanken in staatseigendom. Bij gebrek aan medewerking van de Chinese overheid tijdens het oorspronkelijke onderzoek heeft de Commissie geconcludeerd dat het bewijs in het dossier voldoende heeft aangetoond dat vermogensbeheerondernemingen overheidsinstellingen zijn, omdat ze specifiek waren opgericht door de Chinese overheid om van enorme onrendabele leningen af te komen in belangrijke sectoren, met inbegrip van de staalsector, en om de schulden van staatsondernemingen te herstructureren. Dientengevolge werd ervan uitgegaan dat hun gedrag overeenkwam met de uitoefening van overheidsgezag. (122) Daarnaast is bewijs verstrekt dat de kwijtscheldingen van het hoge schuldbedrag niet werden ingegeven door normale commerciële overwegingen, aangezien de Chinese overheid niet heeft beoordeeld of een normale particuliere investeerder deze schuld-voor-aandelenswaps zou hebben uitgevoerd in de verwachting dat dit in de loop van de tijd een redelijk rendement zou opleveren. In plaats daarvan wisselde de Chinese overheid volgens het verzoek enorme schuldbedragen in voor aandelen met als doel de verhouding schulden/eigen vermogen van staalproducenten te verlagen om hun concurrentievermogen te vergroten, zonder de commerciële afwegingen die een particuliere investeerder zou maken. Na een zorgvuldige analyse van de in het verzoek verstrekte informatie en bij gebrek aan andere informatie kwam de Commissie tot de conclusie dat deze maatregelen bijgevolg een voordeel toekennen in de zin van artikel 6, onder a), van de basisverordening. (123) Deze subsidie bleek specifiek te zijn in de zin van artikel 4, lid 2, van de basisverordening, aangezien de toekenning van deze financiering slechts beperkt was tot bepaalde entiteiten, op een discretionaire bevoegdheid berustte en er geen objectieve criteria bestonden. 3.5.2.2.   Voortzetting van het subsidieprogramma (124) In de punten 115-125 van en de bijlagen 25, 33 en 58 bij het verzoek om een nieuw onderzoek in verband met het vervallen van de maatregelen, heeft de indiener van het verzoek bewijsmateriaal geleverd dat dit programma nog steeds van kracht was, maar gaandeweg steeds meer gebruikt is gaan worden om de schuld van bedrijven met een zware schuldenlast te verlagen. (125) De aanvrager heeft twee in 2016 door de Chinese overheid afgegeven documenten verstrekt waarin deze aangelegenheid werd geregeld, namelijk \"the Opinions on Actively and Steadily Reducing Corporate Leverage\" en \"the Guiding Opinions on the Market-based Conversion of Bank\" ( 54 ) . (126) Volgens deze documenten moeten bedrijven met een zware schuldenlast een nationale handelsbank zoeken die bereid is aan het programma mee te doen. Banken met buitenlands kapitaal mogen niet aan het programma deelnemen. De deelnemende bank zet een swap op die uit de bedrijfsschuld bestaat. Deze schuld wordt vervolgens omgezet in aandelen en andere investeerders worden uitgenodigd om deel te nemen en aandelen te kopen. Staatsbanken, waaronder de China Construction Bank, zijn binnen het programma het meest actief. (127) Deze transacties zijn niet op marktomstandigheden gebaseerd. Deze hoge schulden worden zonder korting aangekocht, iets wat een investeerder in een markteconomie nooit zou doen. Volgens de China Iron and Steel Association (CISA) heeft het overgrote merendeel van recente schuld-voor-aandelenswaps de vorm van Minggu Shizhai, namelijk aandeel op naam, schuld in werkelijkheid ( 55 ) . Dit houdt in dat in het kader van swaps bestaande, aan banken toebehorende leningen kunnen zijn aangekocht, die vervangen zijn door nieuwe leningen met langere looptijden. (128) Door rekening te houden met de financiële situatie van een onderneming en een risicobeoordeling uit te voeren zoals een particuliere investeerder onder normale marktomstandigheden zou doen, leken banken niet rationeel te hebben gehandeld. De China Construction Bank heeft erkend dat de commerciële belangen van binnenlandse banken bij de uitvoering van schuld-voor-aandelenswaps plaats moeten maken voor de nationale economische strategie ( 56 ) . (129) Het verzoek bevatte bewijs dat ten minste twee OBS-producenten eind 2016 schuld-voor-aandelenovereenkomsten met de China Construction Bank hebben gesloten voor bedragen van ieder meer dan 20 miljard RMB en ten minste vier andere OBS-producenten voordeel van deze regeling hebben gehad, hoewel in deze gevallen niet bekend was met welke bedragen deze overeenkomsten gemoeid gingen. Volgens het THINK!DESK-verslag verkeerden ten minste drie van de ondernemingen die voordeel hadden bij deze schuld-voor-aandelenswap, ten tijde van de swap in een schrijnende financiële situatie. (130) Bij gebrek aan medewerking heeft de Commissie op basis van het beschikbare bewijs geconcludeerd dat de schuld-voor-aandelenswaps voor de OBS-producenten niet op marktomstandigheden waren gebaseerd. (131) Dientengevolge stelde de Commissie vast dat de schuld-voor-aandelenswaps een financiële bijdrage zijn in de vorm van kapitaalinjectie en/of leningen in de zin van artikel 3, lid 1, onder a), punt i), van de basisverordening, of in de vorm van inkomsten waarvan de overheid afstand doet, hetgeen leidt tot kwijtgescholden of niet-terugbetaalde schuld in de zin van artikel 3, lid 1, onder a), punt ii), van de basisverordening. Met het programma werd de ontvangende ondernemingen een voordeel toegekend. 3.5.2.3.   Voordeel (132) Aangezien de Chinese overheid en de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. 3.5.2.4.   Specificiteit (133) De subsidie was specifiek in de zin van artikel 4, lid 2, onder b), van de basisverordening, aangezien er geen objectieve criteria bestonden om de subsidies te verstrekken en er geen duidelijkheid bestond over de omstandigheden waaronder OBS-producenten al dan niet bij dit programma waren betrokken. De swaps waren ook specifiek in de zin van artikel 4, lid 2, onder c), van de basisverordening, gezien de grote beoordelingsruimte die de overheidsinstellingen hadden om subsidies te verlenen en aangezien alleen bepaalde sectoren voordeel hebben gehad van de subsidie, bijvoorbeeld sectoren die te maken hadden met overcapaciteit. 3.5.2.5.   Conclusie (134) De Commissie heeft zodoende geconcludeerd dat er voldoende bewijs bestaat dat de schuld-voor-aandelenswaps als een tot compenserende maatregelen aanleiding gevende subsidie tijdens het tijdvak van het nieuwe onderzoek aanhield, in de vorm van financiële bijstand om de schuld van bedrijven met een zware schuldenlast te verlagen. 3.5.3. Schenkingen en ad-hocsubsidies 3.5.3.1.   Bevindingen van het oorspronkelijke onderzoek (135) In het oorspronkelijke onderzoek ( 57 ) heeft de Commissie geconcludeerd dat verschillende staalproducenten, waaronder producenten van OBS, op grond van vier regelingen schenkingen ontvingen: het China World Top Brand-programma, het Famous Brands-programma, het Staatsfonds voor projecten voor belangrijke technologieën en programma's voor de vergoeding van juridische kosten in verband met antidumping. Bovendien bleken aan producenten van OBS verschillende schenkingen te zijn toegekend uit regionale programma's (onder andere van de provincies Liaoning, Jiangsu en Hebei). (136) Gezien het feit dat de Chinese overheid verzuimd heeft om informatie over dit programma te verstrekken, zijn de bevindingen over deze programma's uit het oorspronkelijke onderzoek gebaseerd op de informatie uit het verzoek, bevindingen van andere antisubsidieonderzoeken door de VS ( 58 ) en de eigen bevindingen van de Commissie in het onderzoek inzake gestreken fijn papier ( 59 ) . (137) In het onderzoek kon ook definitief het bestaan worden vastgesteld van een aantal ad-hocsubsidies die waren verleend aan producenten van OBS die voorkwamen in het overzicht in het verzoek. Deze vaststelling was gebaseerd op de analyse van de gecontroleerde rekeningen van de betreffende ondernemingen. Deze subsidies bestonden uit schenkingen of andere belastingvrijstellingen of -verlagingen om specifieke projecten of activa te financieren. Volgens het verzoek werden ze toegekend in de context van het algemene strategische beleid om de staalsector te moderniseren. (138) Deze schenkingen en andere ad-hocsubsidies bleken een subsidie te zijn in de zin van artikel 3, lid 1, onder a), i), van de basisverordening, in de vorm van een rechtstreekse overdracht van middelen wat betreft de schenkingen en vergelijkbare overdrachten van hulpbronnen. Bovendien vormden zij een subsidie in de zin van artikel 3, lid 1, onder a), punt ii), van de basisverordening in de vorm van gederfde inkomsten voor de diverse vrijstellingen of verlagingen van belastingen en/of leges op centraal, provinciaal of gemeentelijk niveau die normaal zouden moeten worden betaald. (139) Ze bleken ook specifiek te zijn op grond van artikel 4, lid 2, onder a), van de basisverordening, vanwege de toegang die beperkt was tot bepaalde ondernemingen, of van artikel 4, lid 2, onder b), omdat er kennelijk geen objectieve criteria en voorwaarden zijn voor de toepassing van deze programma's door de subsidieverlenende autoriteit. (140) Een aantal van deze subsidies bleken specifiek te zijn op grond van artikel 4, lid 3, van de basisverordening, aangezien zij slechts toegankelijk waren voor bepaalde ondernemingen in afgebakende geografische regio's in een bepaalde provincie, of op grond van artikel 4, lid 4, onder a), aangezien het voordeel afhankelijk van de uitvoerprestatie bleek te zijn (bijvoorbeeld in het geval van producten van een \"bekend merk\"). 3.5.3.2.   Voortzetting van de subsidieprogramma's (141) In de punten 191-198 van en bijlage 32 bij het verzoek om een nieuw onderzoek in verband met het vervallen van de maatregelen, heeft de indiener van het verzoek bewijsmateriaal geleverd dat veel Chinese staalproducenten, waaronder ten minste negen belangrijke producenten van OBS, voordeel uit subsidieprogramma's blijven halen, hoewel de belangrijkste regelingen die worden gebruikt, anders zijn dan in het oorspronkelijke onderzoek. (142) Het in het verzoek geleverde bewijsmateriaal gaat hoofdzakelijk over regelingen voor energiebesparing en -behoud en regelingen voor technologische modernisering of omschakeling en is gebaseerd op de bevindingen van het onderzoek naar warmgewalste platte producten ( 60 ) . (143) In de punten 207-217 van en de bijlagen 32 en 35 bij het verzoek om een nieuw onderzoek in verband met het vervallen van de maatregelen, heeft de indiener van het verzoek ook bewijs geleverd van het bestaan van een aantal ad-hocsubsidies die aan bepaalde producenten van OBS waren verleend in het tijdvak van het nieuwe onderzoek (of vóór het tijdvak van het nieuwe onderzoek, maar vanwege de aard van de schenking kon het voordeel van de subsidie worden toegerekend aan het tijdvak van het nieuwe onderzoek). Het bewijs in dat verband is gebaseerd op de jaarverslagen van de verschillende OBS-producenten. (144) In de opmerking van 21 december 2018 heeft de indiener van het verzoek een gedetailleerder overzicht gegeven van ad-hocsubsidies per producent van OBS, inclusief verwijzingen naar de specifieke regels van de gecontroleerde jaarverslagen van de betreffende ondernemingen. (145) De betreffende subsidies waren hoofdzakelijk schenkingen die samenhingen met activa of met inkomen. (146) Met activa samenhangende subsidies worden overgeboekt op een overlopende inkomensrekening. Ze worden overgeboekt naar de actuele winst-en-verliesrekening als niet-operationele inkomsten over de verwachte gebruiksduur van de betreffende activa in gelijke jaarlijkse termijnbetalingen of afgetrokken van de boekwaarde van de activa en overgeboekt naar de winst-en-verliesrekening door middel van verminderde afschrijvingen. (147) Subsidies die samenhangen met inkomen en worden gebruikt om toekomstige kosten of verliezen te compenseren, worden beschouwd als uitgestelde baten en worden opgenomen in de actuele winst-en-verliesrekening, terwijl subsidies die worden gebruikt om gerelateerde kosten of geleden verliezen te compenseren, direct worden opgenomen in de actuele winst-en-verliesrekening van het betreffende boekhoudtijdvak. (148) Subsidies die worden verleend om kosten of verliezen uit het verleden te compenseren, worden in de winst-en-verliesrekening aangemerkt voor het tijdvak waarin de subsidie is ontvangen. De positieve balans tussen de compensatiebetalingen en het compensatiebedrag dat is overgeboekt naar uitgestelde baten, moet als kapitaalreserve worden aangemerkt. (149) De meeste schenkingen werden gedaan om specifieke projecten of activa te financieren, energiebesparing of milieubescherming te belonen en staalfabrieken te moderniseren. (150) In de punten 166-175 van en de bijlagen 25, 34, 35 en 44 bij het verzoek om een nieuw onderzoek in verband met het vervallen van de maatregelen, heeft de indiener van het verzoek bewijs geleverd dat de Chinese overheid en andere lokale autoriteiten, om de overcapaciteit in de staalsector het hoofd te bieden, subsidies beschikbaar hebben gesteld om de ondernemingen te compenseren voor de afname van de productiecapaciteit of deze afname te stimuleren. Het verzoek was gebaseerd op verschillende recente documenten van de Chinese overheid over deze kwestie en op internationale onderzoeken ( 61 ) . Tegen deze subsidies zijn in het oorspronkelijke onderzoek geen compenserende maatregelen ingesteld. (151) De indiener van het verzoek heeft verschillende specifieke documenten uit 2016 aangegeven die de basis vormen voor staatsinmenging met het doel de capaciteit van de staalsector te verminderen. — In februari 2016 heeft de Chinese overheid \"Opinions on Resolving Overcapacity in the Steel Industry, Escape from Distress and Realize Development\" gepubliceerd. Dit document bevatte een plan om financiële steun te verlenen aan staalondernemingen die de productiecapaciteit verkleinen. — In april 2016 hebben de People's Bank of China en regelgevende commissies die belast zijn met het bankentoezicht, de effectensector en de verzekeringssector gezamenlijk \"Opinions on supporting the steel and coal industries to resolve overcapacity and achieve turnaround in development\" uitgegeven. Dit document was bestemd voor alle financiële instellingen en bevatte aanwijzingen over de wijze waarop \"Opinions on Resolving Overcapacity in the Steel Industry, Escape from Distress and Realize Development\" moest worden uitgevoerd. Volgens dit document moeten banken \"krediet verstrekken aan belangrijke hoogwaardige ondernemingen\". Zij mogen geen \"onredelijke voorwaarden voor de verstrekking van leningen\" stellen. Verder moeten banken de overdracht van capaciteitsoverschot overzee bevorderen. Zij moeten \"kolen- en staalondernemingen financieel steunen om hun capaciteit overzee te verplaatsen en internationale markten te exploiteren\" ( 62 ) . — In mei 2016 gaf de Chinese overheid \"Measures for the Management of Special Bonuses and Subsidies for the Structural Adjustment of Industrial Enterprises\" uit, waarin specificaties stonden van de toewijzing van 100 miljard RMB aan bonussen en subsidies. (152) De indiener van het verzoek baseerde zich op het \"Report on Overcapacity Reduction in China's steel industry\" ( 63 ) om aan te tonen dat de Chinese overheid maatregelen heeft aangekondigd om de enorme overcapaciteit in de staalproductie in de VRC het hoofd te bieden. Om te compenseren voor de afname van de productiecapaciteit of deze afname te stimuleren, hebben de Chinese overheid en andere lokale autoriteiten subsidies voor de betrokken ondernemingen beschikbaar gesteld. Deze subsidies hadden verschillende vormen (schenkingen en belastingverminderingen), maar de meeste ervan werden in de vorm van schenkingen verstrekt. Uit een internationaal onderzoek op dit gebied bleek dat de aan de staalindustrie voor dat doel verstrekte subsidies in 2016 38,4 miljard RMB (circa 5,2 miljard EUR) bedroegen. (153) De indiener van het verzoek heeft ook bewijs geleverd, gebaseerd op analyses van jaarrekeningen van specifieke ondernemingen, dat ten minste zes OBS-producenten financiële steun hebben ontvangen als compensatie voor of stimulering van de afname van overcapaciteit tussen 2014 en 2016, waarvan de voordelen tijdens het tijdvak van het nieuwe onderzoek en daarna nog steeds aanwezig zijn. (154) Het door de indiener van het verzoek aangevoerde bewijsmateriaal komt overeen met de conclusie uit het verslag over China ( 64 ) , waarin wordt verwezen naar het Dertiende Vijfjarenplan voor staal, dat duidelijk aangeeft dat specifieke subsidiefondsen en andere prikkels nodig zijn om regio's met een grote productie aan te sporen de capaciteit actief te verminderen. Om de gevolgen van een capaciteitsafname doeltreffend aan te pakken, voorziet het plan in manieren om de gevolgen ervan voor de sector te verzachten. Dit geldt voornamelijk voor het herplaatsen van ontslagen werknemers, het gebruik van subsidies voor programma's gericht op een structurele aanpassing van bedrijfstak en ondernemingen en het verstrekken van subsidies op lokaal niveau. Dit werd bovendien bevestigd in het onderzoek naar warmgewalste platte producten ( 65 ) . (155) Alle geanalyseerde schenkingen en andere ad-hocsubsidies die hiervoor zijn vermeld, waren een subsidie in de zin van artikel 3, lid 1, onder a), i), van de basisverordening, in de vorm van een rechtstreekse overdracht van middelen wat betreft de schenkingen en vergelijkbare overdrachten van hulpbronnen. (156) Aangezien de Chinese overheid geen medewerking verleende, werden geen argumenten ontvangen die het door de indiener van het verzoek aangevoerde bewijsmateriaal in verband met de voordelen die OBS-producenten nog steeds van schenkingen hebben, zouden kunnen ontkrachten, ongeacht of deze schenkingen bedoeld waren om overcapaciteit te verminderen, uit hoofde van specifieke programma's plaatsvonden of ad hoc werden gedaan. 3.5.3.3.   Voordeel (157) Aangezien de Chinese overheid en de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, acht de Commissie het echter niet noodzakelijk om dergelijke bedragen te berekenen. Desalniettemin mogen de op de jaarverslagen van de OBS-producenten gebaseerde bedragen niet worden verwaarloosd. 3.5.3.4.   Specificiteit (158) Deze subsidies werden rechtens of in feite als specifiek beschouwd in de zin van artikel 4, lid 2, van de basisverordening. Bij gebrek aan medewerking van de Chinese overheid worden zij geacht te zijn verstrekt aan een beperkt aantal staalondernemingen in de bevorderde staalsector en/of vanwege de manier waarop de discretionaire beslissingsbevoegdheid van de subsidieverlenende autoriteiten uitgeoefend is in verband met de toekenning van de subsidies. 3.5.3.5.   Conclusie (159) De Commissie heeft zodoende geconcludeerd dat er voldoende bewijs bestaat dat de producenten-exporteurs tot compenserende maatregelen aanleiding gevende schenkingen zijn blijven ontvangen tijdens het tijdvak van het nieuwe onderzoek. 3.5.4. Uitvoersubsidies (160) De indiener van het verzoek heeft bewijs geleverd voor het bestaan van bepaalde programma's voor uitvoersubsidies in de punten 199-206 van en bijlage 35 bij het verzoek om een nieuw onderzoek in verband met het vervallen van de maatregelen. Daarom zal de Commissie haar analyse hierna richten op exportkredietverzekeringen van Sinosure. Tegen deze regeling zijn in het oorspronkelijke onderzoek geen compenserende maatregelen ingesteld. 3.5.4.1.   Rechtsgrond (161) Het programma van exportkredietverzekeringen van Sinosure heeft de volgende rechtsgrond: — het Bericht over de uitvoering van de strategie voor het stimuleren van handel via wetenschap en technologie met behulp van exportkredietverzekeringen (Shang Ji Fa[2004] nr. 368), dat gezamenlijk door MOFCOM en Sinosure is gepubliceerd; — de Uitvoerdirectory van Chinese hoogtechnologische en met nieuwe technologieën gefabriceerde producten van 2006; — het zogeheten Plan 840, dat is opgenomen in het Bericht van de Staatsraad van 27 mei 2009; — het zogeheten Plan 421, opgenomen in het Bericht inzake de uitvoering van speciale regelingen voor de financiering van exportverzekeringen voor grote complete sets van apparatuur, dat op 22 juni 2009 gezamenlijk door het ministerie van Handel en het ministerie van Financiën is gepubliceerd. 3.5.4.2.   Financiële bijdrage en voordeel (162) Op basis van de informatie waarover de Commissie beschikt en gezien het feit dat noch de Chinese overheid, noch Sinosure medewerking verleenden, heeft de Commissie geconcludeerd dat Sinosure een overheidsinstantie is in de zin van artikel 2, onder b), van de basisverordening. Met name de conclusie dat Sinosure overheidsgezag heeft en overheidsfuncties uitoefent, is gebaseerd op beschikbare feiten die te maken hebben met staatseigendom, formele aanwijzingen voor zeggenschap van de overheid en bewijs waaruit blijkt dat de Chinese overheid betekenisvolle zeggenschap over de gedragingen van Sinosure blijft uitoefenen. (163) Zoals bevestigd is in verschillende onderzoeken (de bevindingen in dat verband zijn recent nog bevestigd in de onderzoeken naar banden en elektrische fietsen) ( 66 ) , is de overheid volledig eigenaar van en heeft zij financiële controle over de onderneming. (164) Sinosure is een verzekeringsmaatschappij die 100 % in overheidshanden is en die door de staat is opgericht en wordt gesteund met het oog op de ondersteuning van ontwikkeling en samenwerking met betrekking tot buitenlandse economische activiteiten en handel van de VRC. De overheid is bevoegd leden van het hoger management van de onderneming en toezichthouders aan te stellen en te ontslaan. (165) Het maatschappelijk kapitaal van de onderneming is overeenkomstig de staatsbegroting afkomstig uit het durfkapitaalfonds voor exportkredietverzekeringen. Zoals in het onderzoek inzake gestreken fijn papier is vastgesteld ( 67 ) , heeft de overheid in 2011 20 miljard RMB in de onderneming gestoken. (166) Op basis hiervan concludeerde de Commissie dat de Chinese overheid een normatief kader heeft gecreëerd waaraan de managers en toezichthouders die door de Chinese overheid zijn benoemd en die aan haar verantwoording zijn verschuldigd, zijn gebonden. Derhalve heeft de Chinese overheid haar normatief kader aangewend om betekenisvolle zeggenschap uit te oefenen over de gedragingen van Sinosure. (167) Door het gebrek aan medewerking van de Chinese overheid en Sinosure, kon de Commissie ook geen specifiek gedrag van Sinosure vaststellen ten aanzien van de aan de in de steekproef opgenomen producenten-exporteurs verstrekte verzekeringen, wat de Commissie in staat zou hebben gesteld om te bepalen of het handelen van Sinosure op marktbeginselen was gebaseerd. (168) In dit verband kon de Commissie ook niet nagaan of de premies die Sinosure in rekening bracht, voldoende waren om de kosten te dekken van de claims en overheadkosten van Sinosure. Hierbij moet evenwel worden opgemerkt dat in het meest recente onderzoek naar banden ( 68 ) , waaraan Sinosure gedeeltelijk heeft meegewerkt, is geconcludeerd dat de door de in de steekproef opgenomen ondernemingen betaalde premies veel lager waren dan het minimumtarief dat nodig was om de bedrijfskosten van de onderneming te dekken. In het voornoemde onderzoek en in het volgende onderzoek naar elektrische fietsen, is het voordeel van deze subsidieregelingen berekend op basis van de externe benchmark, namelijk de premietarieven die door de in de Verenigde Staten van Amerika gevestigde Export-Import Bank worden gehanteerd voor niet-financiële instellingen voor de uitvoer naar OESO-landen. (169) De Commissie concludeerde dat het hierboven omschreven rechtskader door Sinosure ten uitvoer is gelegd in de uitoefening van overheidsfuncties, waarbij het optreedt als overheidsinstelling in de zin van artikel 2, onder b), van de basisverordening, gelezen in samenhang met artikel 3, lid 1, onder a), punt i), van de basisverordening. Bovendien kon niet worden aangetoond dat Sinosure onder normale marktomstandigheden handelde en dat het geen voordelen verleende aan de producenten-exporteurs van OBS, met name dat de verzekering werd verstrekt tegen tarieven die niet onder het minimumtarief lagen dat Sinosure nodig had om zijn bedrijfskosten te dekken. (170) Verder gaf de indiener in het verzoek en in de opmerking van 21 december 2018 aan dat een aantal van de OBS-producenten voordeel haalden uit exportkredietverzekeringen van Sinosure. (171) Aangezien de Chinese overheid geen medewerking verleende, werden geen argumenten ontvangen die het door de indiener van het verzoek aangevoerde bewijsmateriaal in verband met OBS-producenten die onder deze regeling voordeel zouden halen uit uitvoersubsidies, zouden kunnen ontkrachten. (172) Aangezien geen medewerking werd verleend, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. 3.5.4.3.   Specificiteit (173) De exportkredietverzekeringen van Sinosure zijn specifiek in de zin van artikel 4, lid 4, onder a), van de basisverordening, aangezien zij afhankelijk van de uitvoerprestatie zijn. 3.5.4.4.   Conclusie (174) De Commissie heeft zodoende geconcludeerd dat deze subsidie aanleiding geeft tot compenserende maatregelen. 3.6. Inkomsten waarvan de overheid afstand doet of die de overheid niet int, die haar normaal toekomen 3.6.1. Programma's en beleid met betrekking tot vennootschapsbelasting en andere directe belastingen 3.6.1.1.   Bevindingen van het oorspronkelijke onderzoek (175) In het oorspronkelijke onderzoek heeft de Commissie vastgesteld dat OBS-producenten tot compenserende maatregelen aanleiding gevende subsidies hebben ontvangen die samenhingen met preferentiële behandeling uit hoofde van programma's en beleid met betrekking tot vennootschapsbelasting en andere directe belastingen. (176) Ten aanzien van de programma's \"fiscale beleidsmaatregelen voor de aftrek van onderzoeks- en ontwikkelingskosten\" en \"belastingvoordelen voor centrale en westelijke regio's\" heeft de Commissie, dankzij voldoende medewerking van de Chinese overheid en de Chinese producenten-exporteurs, haar bevindingen betreffende de rechtsgrond, de toekenning, de aard van de subsidie en de specificiteit ervan gebaseerd op gecontroleerde antwoorden op de vragenlijst en kon zij individuele subsidiepercentages voor de in de steekproef opgenomen ondernemingen berekenen. (177) Ten aanzien van nog eens acht programma's en ander beleid heeft de Commissie door het gebrek aan medewerking van de Chinese overheid haar bevindingen gebaseerd op het bewijs uit het verzoek en de resultaten van de antisubsidieonderzoeken door de VS naar rondom gelaste leidingen van koolstofstaalkwaliteit ( 69 ) , bepaalde stalen wielen ( 70 ) , stalen roosters ( 71 ) , bepaalde getrokken verticuteermachines ( 72 ) en haar eigen onderzoek betreffende gestreken fijn papier. Hierbij moet worden vermeld dat twee van deze acht programma's geen aanleiding geven tot compenserende maatregelen. (178) De programma's met betrekking tot vennootschapsbelasting en andere directe belastingen bleken een subsidie in de zin van artikel 3, lid 1, onder a), punt ii), en artikel 3, lid 2, van de basisverordening te zijn, in de vorm van gederfde inkomsten van de overheid, waardoor de ontvangende ondernemingen een voordeel wordt toegekend. (179) De subsidieregelingen bleken ook specifiek te zijn in de zin van artikel 4, lid 2, onder a), van de basisverordening, aangezien de wetgevingen op grond waarvan de subsidieverlenende autoriteit opereerde, zelf de toegang tot deze regelingen heeft beperkt tot bepaalde ondernemingen en sectoren die als bevorderde sectoren zijn ingedeeld, zoals de ondernemingen die tot de OBS-sector behoren. Bovendien kon de Commissie door het gebrek aan medewerking van de Chinese overheid niet concluderen of voor bepaalde regelingen objectieve toekenningscriteria bestonden, waardoor zij ook specifiek waren in de zin van artikel 4, lid 2, onder b), van de basisverordening. 3.6.1.2.   Voortzetting van het subsidieprogramma (180) In de punten 126-136 van en de bijlagen 34 en 35 bij het verzoek om een nieuw onderzoek in verband met het vervallen van de maatregelen, heeft de indiener van het verzoek bewijs geleverd dat veel Chinese staalproducenten, waaronder ten minste drie OBS-producenten, voordeel blijven halen uit ten minste twee van de subsidieprogramma's met betrekking tot directe belastingen waartegen in het oorspronkelijke onderzoek compenserende maatregelen waren ingesteld, namelijk \"preferentiële fiscale beleidsmaatregelen voor ondernemingen die worden bevorderd als hightechondernemingen en in nieuwe technologieën gespecialiseerde ondernemingen\" en \"fiscale beleidsmaatregelen voor de aftrek van onderzoeks- en ontwikkelingskosten\". (181) De indiener van het verzoek gaf aan dat in het onderzoek naar warmgewalste platte producten en het nieuwe onderzoek in verband met het vervallen van maatregelen naar gestreken fijn papier beide regelingen aanleiding gaven tot compenserende maatregelen ( 73 ) . De bevindingen van deze twee onderzoeken bevestigden dat de regelingen nog steeds worden gebruikt en nog steeds gebaseerd zijn op dezelfde rechtsgrond en daarom zijn de conclusies ten aanzien van de toekenning, de praktische toepassing van de regelingen, de voordelen van hun gebruik en hun specificiteit niet veranderd. (182) Bovendien hebben de meest recente antisubsidieonderzoeken (de onderzoeken naar banden en elektrische fietsen), waarvan het tijdvak van het onderzoek het huidige onderzoek met zes of negen maanden overlapt, bevestigd dat de regelingen nog steeds in gebruik waren en hun aard niet was veranderd ( 74 ) . (183) In de punten 176-186 van en bijlage 35 bij het verzoek om een nieuw onderzoek in verband met het vervallen van de maatregelen, heeft de indiener van het verzoek bewijs geleverd dat een aantal OBS-producenten voordeel haalden uit drie aanvullende vormen van beleid voor preferentiële vennootschapsbelasting waartegen in het oorspronkelijke onderzoek geen compenserende maatregelen waren ingesteld, namelijk \"voorrechten inzake vennootschapsbelasting voor hulpbronproducten afkomstig van synergetisch gebruik\" (ten minste één OBS-producent maakt gebruik van deze regeling), \"vrijstelling van grondbelasting\" (ten minste twee OBS-producenten maken gebruik van deze regeling) en \"belastingvermindering op ijzererts\" (ten minste één OBS-producent maakt gebruik van deze regeling). Het bewijs in dat verband is gebaseerd op de bevindingen van het onderzoek naar warmgewalste platte producten en de gecontroleerde rekeningen van de betreffende ondernemingen. (184) Aangezien de Chinese overheid geen medewerking verleende, werden geen argumenten ontvangen die het door de indiener van het verzoek aangevoerde bewijsmateriaal in verband met de voordelen die OBS-producenten nog steeds van programma's en beleid met betrekking tot vennootschapsbelasting en andere directe belastingen hebben, zouden kunnen ontkrachten. (185) De desbetreffende regelingen moeten worden aangemerkt als subsidies in de zin van artikel 3, lid 1, onder a), punt ii), en artikel 3, lid 2, van de basisverordening, in de vorm van gederfde inkomsten van de overheid, waardoor de ontvangende ondernemingen een voordeel hebben verkregen. 3.6.1.3.   Voordeel (186) Aangezien de Chinese overheid en de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. 3.6.1.4.   Specificiteit (187) De regelingen zijn specifiek in de zin van artikel 4, lid 2, onder a), van de basisverordening, aangezien de wetgevingen op grond waarvan de subsidieverlenende autoriteit opereerde, de toegang tot de regelingen hebben beperkt tot bepaalde ondernemingen en sectoren. 3.6.1.5.   Conclusie (188) De Commissie heeft zodoende geconcludeerd dat er voldoende bewijs bestaat dat een aantal van de programma's met betrekking tot belastingen als tot compenserende maatregelen aanleiding gevende subsidies is blijven bestaan tijdens het tijdvak van het nieuwe onderzoek. 3.6.2. Programma's en beleid met betrekking tot indirecte belastingen en invoerrechten 3.6.2.1.   Bevindingen van het oorspronkelijke onderzoek (189) In het oorspronkelijke onderzoek heeft de Commissie vastgesteld dat OBS-producenten tot compenserende maatregelen aanleiding gevende subsidies hebben ontvangen die samenhingen met preferentiële behandeling uit hoofde van twee programma's en beleid met betrekking tot indirecte belastingen en invoerrechten: a) vrijstellingen van invoerrechten en btw voor met buitenlands kapitaal gefinancierde ondernemingen (FIE's, Foreign Invested Enterprises) en bepaalde binnenlandse ondernemingen die in bevorderde sectoren ingevoerde apparatuur gebruiken, en b) terugbetaling van btw bij de aankoop door met buitenlands kapitaal gefinancierde ondernemingen van binnenlands geproduceerde apparatuur. (190) Verder gaven nog een regionale regeling en verschillende andere ad-hocbelastingvoordelen met betrekking tot indirecte belastingen aanleiding tot compenserende maatregelen. (191) Door onvoldoende medewerking van de Chinese overheid en het feit dat in de steekproef opgenomen ondernemingen in het oorspronkelijke onderzoek geen voordeel van de regelingen hebben gehad, heeft de Commissie haar bevindingen betreffende de rechtsgrond, de toekenning, de aard van de subsidie en de specificiteit ervan gebaseerd op het bewijs uit het verzoek en de resultaten van het antisubsidieonderzoek door de VS naar onbeklede plaat ( 75 ) en haar eigen onderzoek betreffende gestreken fijn papier ( 76 ) . (192) De programma's inzake indirecte belastingen en invoerrechten bleken subsidies te zijn in de zin van artikel 3, lid 1, onder a), ii), en artikel 3, lid 2, van de basisverordening, in de vorm van gederfde inkomsten van de overheid, waardoor de ontvangende ondernemingen een voordeel hebben verkregen. (193) De subsidieregelingen bleken ook specifiek te zijn in de zin van artikel 4, lid 2, onder a), van de basisverordening, aangezien de wetgevingen op grond waarvan de subsidieverlenende autoriteit opereerde, de toegang tot de regelingen hebben beperkt tot bepaalde ondernemingen en sectoren. Bovendien kon de Commissie door het gebrek aan medewerking van de Chinese overheid niet concluderen of voor bepaalde regelingen objectieve toekenningscriteria bestonden, waardoor zij ook specifiek waren in de zin van artikel 4, lid 2, onder b), van de basisverordening. (194) De tweede regeling die vermeld wordt in overweging 189, bleek eveneens specifiek te zijn in de zin van artikel 4, lid 4, onder b), van de basisverordening, aangezien die afhankelijk was van het gebruik van binnenlandse in plaats van ingevoerde goederen, terwijl de regionale regelingen en ad-hocvoordelen specifiek bleken te zijn in de zin van artikel 4, lid 3, van deze verordening, aangezien de toekenning ervan beperkt was tot bepaalde afgebakende gebieden en gemeenten die onder de jurisdictie vallen van de autoriteit die de subsidie verleent. 3.6.2.2.   Voortzetting van het subsidieprogramma (195) In de punten 137-141 van het verzoek om een nieuw onderzoek in verband met het vervallen van de maatregelen geeft de verzoeker aan dat bevindingen van het onderzoek naar warmgewalste platte producten hebben bevestigd dat de eerste regeling die vermeld wordt in overweging 189, nog steeds voordelen oplevert en aanleiding geeft tot compenserende maatregelen. Ook werd bevestigd dat de rechtsgrond van de regeling niet is veranderd en daarom zijn de conclusies ten aanzien van de toekenning, de praktische toepassing van de regeling, de voordelen van haar gebruik en haar specificiteit niet veranderd ( 77 ) . (196) Bovendien werd in het onderzoek naar warmgewalste platte producten geconcludeerd dat ten minste één OBS-producent in het tijdvak van dat onderzoek (2015) uit deze regeling voordeel heeft gehaald ( 78 ) . Aangezien het betreffende programma is verbonden met de aankoop van vaste activa, moet het voordeel ervan over de levensduur van de apparatuur worden omgeslagen (zoals al gebeurde volgens het onderzoek naar warmgewalste platte producten). De Commissie concludeerde derhalve dat de betreffende onderneming in het huidige tijdvak van het nieuwe onderzoek nog steeds voordeel uit deze subsidie haalt. (197) In de punten 187-190 van het verzoek geeft de indiener van het verzoek ook aan dat uit het onderzoek naar warmgewalste platte producten is gebleken dat dezelfde OBS-producent, vanwege de verplaatsing van zijn productie, alle in de periode 2006-2009 betaalde btw en inkomstenbelasting terug heeft ontvangen. In het onderzoek naar warmgewalste platte producten werd de betreffende subsidie aangemerkt als een financiële bijdrage die verband hield met een grootschalig investeringsproject en daarom werd het voordeel ervan over de gemiddelde levensduur van de vaste activa van de onderneming omgeslagen. Derhalve kan worden geconcludeerd dat de betreffende onderneming in het tijdvak van het nieuwe onderzoek nog steeds voordeel uit deze subsidie haalde. (198) Aangezien de Chinese overheid geen medewerking verleende, werden geen argumenten ontvangen die het door de indiener van het verzoek aangevoerde bewijsmateriaal in verband met de voordelen die OBS-producenten nog steeds van programma's en beleid met betrekking tot indirecte belastingen en invoerrechten hebben, zouden kunnen ontkrachten. (199) Deze regeling moet worden aangemerkt als subsidies in de zin van artikel 3, lid 1, onder a), ii), en artikel 3, lid 2, van de basisverordening, in de vorm van gederfde inkomsten van de overheid, waardoor de ontvangende ondernemingen een voordeel hebben verkregen. 3.6.2.3.   Voordeel (200) Aangezien de Chinese overheid en de Chinese producenten-exporteurs geen medewerking verleenden, had de Commissie geen bedrijfsspecifieke informatie op basis waarvan zij het tijdens het tijdvak van het nieuwe onderzoek toegekende subsidiebedrag kon berekenen. Om in het huidige nieuwe onderzoek in verband met het vervallen van de maatregelen te kunnen vaststellen dat sprake was van een voortzetting van de subsidiëring, achtte de Commissie het echter niet noodzakelijk om dergelijke bedragen te berekenen. 3.6.2.4.   Specificiteit (201) De regelingen zijn specifiek in de zin van artikel 4, lid 2, onder a), van de basisverordening aangezien de toegang ertoe beperkt is tot bepaalde ondernemingen en sectoren. 3.6.2.5.   Conclusie (202) De Commissie heeft zodoende geconcludeerd dat er voldoende bewijs bestaat dat een aantal van de programma's inzake indirecte belastingen en invoerrechten als tot compenserende maatregelen aanleiding gevende subsidies is blijven bestaan tijdens het tijdvak van het nieuwe onderzoek. 3.7. Algemene conclusie betreffende de voortzetting van subsidiëring (203) Bijgevolg is de Commissie tot de conclusie gekomen dat de OBS-producenten in de VRC tijdens het tijdvak van het nieuwe onderzoek voordeel zijn blijven halen uit tot compenserende maatregelen aanleiding gevende subsidies. 3.8. Ontwikkeling van de invoer indien de maatregelen worden ingetrokken (204) Na te hebben vastgesteld dat in het tijdvak van het nieuwe onderzoek sprake was van subsidiëring, is de Commissie nagegaan hoe waarschijnlijk voortzetting van de invoer met subsidiëring uit het betrokken land is indien de maatregelen zouden worden ingetrokken. De volgende bijkomende elementen zijn onderzocht: de productiecapaciteit en de reservecapaciteit in de VRC, de beschikbaarheid van andere markten en de aantrekkelijkheid van de markt van de Unie. 3.8.1. Productiecapaciteit en reservecapaciteit in de VRC (205) Aangezien geen medewerking werd verleend, werden de productiecapaciteit en de reservecapaciteit in de VRC vastgesteld op basis van beschikbare gegevens en met name de informatie van de indiener van het verzoek, overeenkomstig artikel 28 van de basisverordening. (206) De productiecapaciteit in de VRC oversteeg de huidige productievolumes aanzienlijk. Volgens de CISA bedroeg de productiecapaciteit voor kleurbekleed staal 40 miljoen ton in 2013 ( 79 ) . Bij productievolumes van 7,5 miljoen ton bedroeg de bezettingsgraad hooguit circa 20 %. Indien de maatregelen zouden worden ingetrokken, beschikken de Chinese producenten over een geschatte reservecapaciteit van 32,5 miljoen ton, die voldoende is om de markt van de Unie, die een verbruik vertegenwoordigt van 4,5 miljoen ton, te overspoelen met gesubsidieerd OBS. (207) Op grond van het bovenstaande heeft de Commissie geconcludeerd dat Chinese producenten-exporteurs beschikken over een aanzienlijke reservecapaciteit, die zij kunnen gebruiken voor het produceren van OBS om naar de markt van de Unie uit te voeren indien de maatregelen worden ingetrokken. 3.8.2. Beschikbaarheid van andere markten (208) Er zijn handelsbeschermingsmaatregelen tegen de uitvoer van OBS uit de VRC van kracht in India, Maleisië, Pakistan, Turkije en Vietnam. Daarom heeft de Commissie geconcludeerd dat de producenten-exporteurs in de VRC de uitvoer waarschijnlijk naar de Unie zouden omleiden, indien de bestaande maatregelen zouden worden ingetrokken. 3.8.3. Aantrekkelijkheid van de markt van de Unie (209) Gedurende het tijdvak van het nieuwe onderzoek lag de verkoopprijs van de bedrijfstak van de Unie 194-338 EUR per ton OBS (of 28-59 %) hoger dan de Chinese prijs bij uitvoer op cif-niveau naar de vijf belangrijkste uitvoermarkten. Deze prijs lag bovendien 211-226 EUR per ton OBS (of 31-33 %) hoger dan de gemiddelde Chinese prijs bij uitvoer op cif-niveau naar alle derde landen (buiten de Unie). De Chinese uitvoer naar de vijf belangrijkste uitvoermarkten bedroeg 48 % van het verbruik in de Unie gedurende het tijdvak van het nieuwe onderzoek. (210) Indien de maatregelen zouden worden ingetrokken, is het daarom waarschijnlijk dat de Chinese producenten-exporteurs aanzienlijke hoeveelheden OBS van derde landen naar de Unie zullen omleiden. 3.9. Conclusie betreffende de waarschijnlijkheid van voortzetting van subsidiëring (211) Op basis van de beschikbare gegevens heeft de Commissie geconcludeerd dat er voldoende bewijs is dat de subsidiëring van de OBS-sector in de VRC tijdens het tijdvak van het nieuwe onderzoek werd voortgezet en ook in de toekomst waarschijnlijk zal worden voortgezet. (212) Door de subsidiëring van de OBS-sector konden de Chinese producenten hun productiecapaciteit op een niveau houden dat ver boven de binnenlandse vraag lag, ondanks krimpende markten in China en wereldwijd. (213) Daarom heeft de Commissie vastgesteld dat intrekking van de compenserende maatregelen waarschijnlijk zou leiden tot een omleiding van de invoer met subsidiëring van aanzienlijke hoeveelheden van het onderzochte product naar de markt van de Unie. De Chinese overheid biedt nog steeds verschillende subsidieprogramma's aan de OBS-sector aan en de Commissie heeft vastgesteld dat de OBS-sector tijdens het tijdvak van het nieuwe onderzoek uit een aantal ervan voordeel heeft gehaald. 4. SCHADE 4.1. Productie in de Unie en bedrijfstak van de Unie (214) Tijdens het tijdvak van het nieuwe onderzoek werd OBS geproduceerd door meer dan twintig bekende producenten in de Unie, waarvan sommige met elkaar verbonden waren. Verschillende van deze producenten maken deel uit van staalconcerns. (215) De totale productie in de Unie in het tijdvak van het nieuwe onderzoek werd geraamd op 4 752 003 ton op basis van de beantwoorde vragenlijsten van de in de steekproef opgenomen producenten in de Unie en van door de indiener van het verzoek verstrekte gegevens. De producenten in de Unie die de totale EU-productie vertegenwoordigen, vormen de bedrijfstak van de Unie in de zin van artikel 4, lid 1, van de basisverordening. 4.2. Verbruik in de Unie (216) Het onderzoek heeft uitgewezen dat een deel van de bedrijfstak van de Unie zijn productie gebruikt voor intern gebruik, dat wil zeggen de producten werden vaak eenvoudigweg overgedragen (zonder factuur) en/of geleverd voor interne verrekenprijzen binnen dezelfde onderneming of groep ondernemingen voor verdere downstreamverwerking. Om een zo volledig mogelijk beeld van de situatie van de bedrijfstak van de Unie te geven, werden gegevens verzameld en geanalyseerd voor de gehele OBS-activiteit. (217) Net zoals in het oorspronkelijke onderzoek (overwegingen 462 en 463) werd geoordeeld dat economische indicatoren, zoals productie, capaciteit, bezettingsgraad, investeringen, voorraden, werkgelegenheid, productiviteit, lonen en het vermogen om kapitaal aan te trekken, afhankelijk zijn van de gehele activiteit, ongeacht of de productie voor intern gebruik is of op de vrije markt wordt verkocht. Het verkoopvolume en de verkoopprijzen op de markt van de Unie, marktaandeel, groei, uitvoervolume en prijzen zijn echter gericht op de heersende situatie op de vrije markt (waardoor intern gebruik is uitgesloten). Daarom werden de schade-indicatoren gecorrigeerd voor het bekende interne gebruik en de verkopen in de bedrijfstak van de Unie en werden het interne gebruik en de verkopen afzonderlijk geanalyseerd. (218) Het verbruik in de Unie werd vastgesteld op grond van i) invoerstatistieken op Taric-niveau, waarvoor overeenkomstig artikel 14, lid 6, van de basisverordening verzamelde informatie werd gebruikt, en ii) de door de indiener van het verzoek verstrekte verkoopvolumes van de bedrijfstak van de Unie (met inbegrip van transacties voor intern gebruik) in de Unie. Deze verkoopvolumes werden voor de in de steekproef opgenomen producenten in de Unie zo nodig getoetst en geactualiseerd naar aanleiding van de controlebezoeken ter plaatse. (219) Het verbruik in de Unie heeft zich tijdens de beoordelingsperiode als volgt ontwikkeld: Tabel 1 2014 2015 2016 TNO Verbruik in de Unie (ton) 3 840 088 3 965 150 4 375 791 4 525 677 Index (2014 = 100) 100 103 114 118 Bron: gecontroleerde antwoorden op de vragenlijst en databank van artikel 14, lid 6. (220) Tijdens de beoordelingsperiode nam het verbruik in de Unie toe met 18 %. 4.3. Invoer in de Unie uit de VRC (221) De Commissie heeft het volume van de invoer en de prijzen vastgesteld aan de hand van invoerstatistieken op Taric-niveau, waarvoor overeenkomstig artikel 14, lid 6, van de basisverordening verzamelde informatie werd gebruikt. 4.3.1. Volume en marktaandeel (222) De invoer uit de VRC in de Unie heeft zich tijdens de beoordelingsperiode als volgt ontwikkeld: Tabel 2 Invoer uit de VRC 2014 2015 2016 TNO Volume van de invoer (ton) 5 619 4 217 2 958 6 338 Index (2014 = 100) 100 75 53 113 Marktaandeel (%) 0,1 0,1 0,1 0,1 Bron: databank van artikel 14, lid 6. (223) In de beoordelingsperiode was het volume van de invoer uit de VRC laag. Het Chinese marktaandeel schommelde licht tijdens de beoordelingsperiode en bedroeg 0,1 % in het tijdvak van het nieuwe onderzoek. (224) De invoer is sinds de instelling van de voorlopige antidumpingmaatregelen in september 2012 op een laag niveau gebleven. Aangenomen wordt dat dit lage niveau het gevolg is van de geldende maatregelen. 4.3.2. Prijs en prijsonderbieding (225) In de beoordelingsperiode heeft de prijs van de invoer uit de VRC in de Unie zich als volgt ontwikkeld: Tabel 3 Invoer uit de VRC 2014 2015 2016 TNO Gemiddelde invoerprijs (EUR/ton) 341 747 697 637 Index (2014 = 100) 100 219 204 187 Bron: databank van artikel 14, lid 6. (226) In de beoordelingsperiode zijn de prijzen van de invoer uit de VRC met 87 % gestegen. Redelijkerwijs mag worden aangenomen dat deze tendens ten minste deels te danken is aan de gestegen grondstofprijzen. (227) De gemiddelde verkoopprijzen van de medewerkende producenten in de Unie aan niet-verbonden afnemers op de markt van de Unie zijn vergeleken met de gemiddelde prijzen van de invoer uit de VRC. Bij gebrek aan medewerking van Chinese producenten-exporteurs konden geen betrouwbare vergelijkingen per productsoort worden gemaakt en werden statistische invoergegevens voor het onderzochte product als geheel gebruikt om de gemiddelde prijs van de invoer uit de VRC vast te stellen. Door het gebrek aan medewerking van niet-verbonden afnemers in dit nieuwe onderzoek in verband met het vervallen van de maatregelen, zijn de ramingen in het verzoek over het niveau van de correctie voor kosten na invoer gebruikt. (228) Uit de vergelijking aan de hand van deze methode is gebleken dat in het tijdvak van het nieuwe onderzoek de invoer van het onderzochte product de prijzen van de bedrijfstak van de Unie met 27,8 % heeft onderboden (hetgeen zeer vergelijkbaar is met de prijsonderbieding die tijdens het oorspronkelijke onderzoek werd vastgesteld). (229) Daarnaast bleek uit de analyse van de Chinese prijzen bij uitvoer naar andere derde markten dat de VRC in sommige van zijn belangrijkste uitvoermarkten producten verkocht tegen prijzen die ongeveer gelijk waren aan of soms zelfs lager waren dan de voor de Unie gerekende prijzen. Hierdoor werd de conclusie versterkt dat de Chinese prijzen op het huidige niveau de verkoopprijzen van de bedrijfstak van de Unie in de markt van de Unie zouden onderbieden. 4.4. Invoer in de Unie uit derde landen (230) In tabel 4 wordt weergegeven hoe de gemiddelde prijs, het volume en het marktaandeel van de invoer in de Unie uit derde landen zich in de beoordelingsperiode hebben ontwikkeld. Tabel 4 2014 2015 2016 TNO Volume van de invoer uit India (ton) 191 015 136 208 152 511 247 237 Index (2014 = 100) 100 71 80 129 Marktaandeel (%) 5,0 3,4 3,5 5,5 Gemiddelde prijs (EUR/ton) 755 770 680 818 Volume van de invoer uit de Republiek Korea (ton) 155 634 131 959 184 637 222 448 Index (2014 = 100) 100 85 119 143 Marktaandeel (%) 4,0 3,3 4,2 4,9 Gemiddelde prijs (EUR/ton) 899 934 785 925 Volume van invoer uit andere derde landen 117 938 113 679 134 352 201 981 Index (2014 = 100) 100 96 114 171 Marktaandeel (%) 3,1 2,9 3,1 4,5 Gemiddelde prijs (EUR/ton) 793 798 714 838 Bron: databank van artikel 14, lid 6. (231) In de beoordelingsperiode nam de invoer uit derde landen toe tot een marktaandeel van 14,8 %. Het grootste deel van deze invoer was afkomstig uit India en de Republiek Korea, gevolgd door Turkije en Taiwan. (232) In het algemeen was de gemiddelde prijs van de invoer uit derde landen hoger dan de gemiddelde prijzen waartegen de Chinese invoer de Unie binnenkwam. Al naargelang het jaar was de gemiddelde prijs van de invoer uit derde landen ofwel hoger ofwel lager dan de gemiddelde verkoopprijzen van de producenten in de Unie. 4.5. Economische situatie van de bedrijfstak van de Unie (233) Overeenkomstig artikel 3, lid 5, van de basisverordening omvat het onderzoek van de gevolgen van de invoer met subsidiëring voor de bedrijfstak van de Unie een beoordeling van alle economische factoren en indicatoren die van invloed zijn op de situatie van deze bedrijfstak in de beoordelingsperiode. (234) De macro-economische indicatoren (productie, productiecapaciteit, bezettingsgraad, omvang van de verkoop, marktaandeel, werkgelegenheid, productiviteit, groei, hoogte van compenserende marges en herstel van de gevolgen van subsidiëring in het verleden) zijn voor de gehele bedrijfstak van de Unie beoordeeld. De beoordeling werd gebaseerd op de informatie van de indiener van het verzoek en gecontroleerd aan de hand van de gecontroleerde antwoorden op de vragenlijst van de in de steekproef opgenomen producenten in de Unie. (235) De micro-economische indicatoren (voorraden, verkoopprijzen, winstgevendheid, kasstroom, investeringen, rendement van investeringen, vermogen om kapitaal aan te trekken en lonen) werden beoordeeld op het niveau van de in de steekproef opgenomen producenten in de Unie. De beoordeling is op hun informatie gebaseerd die tijdens een controlebezoek naar behoren is geverifieerd. (236) Aangezien een van de drie in de steekproef opgenomen ondernemingen niet door de indiener van het verzoek wordt vertegenwoordigd, zijn overeenkomstig artikel 29 van de basisverordening de gegevens in de tabellen 8 tot en met 13 in de vorm van een bereik verstrekt om de vertrouwelijkheid van bedrijfsgevoelige informatie te waarborgen. 4.5.1. Macro-economische indicatoren 4.5.1.1.   Productie in de Unie, productiecapaciteit en bezettingsgraad (237) In de beoordelingsperiode hebben de productie, productiecapaciteit en bezettingsgraad zich als volgt ontwikkeld: Tabel 5 2014 2015 2016 TNO Productie (ton) 4 402 079 4 404 178 4 769 698 4 752 003 Index (2014 = 100) 100 100 108 108 Productiecapaciteit (ton) 5 076 892 5 113 417 5 361 693 5 339 200 Index (2014 = 100) 100 101 106 105 Bezettingsgraad (%) 87 86 89 89 Bron: gecontroleerde antwoorden op de vragenlijst. (238) In de beoordelingsperiode namen het productievolume (+ 8 %) en de capaciteit (+ 5 %) licht toe, terwijl de bezettingsgraad met 2 % toenam tot 89 %. 4.5.1.2.   Omvang van de verkoop en marktaandeel in de Unie (239) In de beoordelingsperiode hebben de verkopen in de Unie door de bedrijfstak van de Unie (inclusief interne transacties) zich als volgt ontwikkeld: Tabel 6 2014 2015 2016 TNO Verkoopvolume (ton) 3 369 883 3 579 087 3 901 334 3 847 673 Index (2014 = 100) 100 106 116 114 Marktaandeel (van het verbruik in de Unie) (%) 87,6 90,2 89,1 84,9 Bron: gecontroleerde antwoorden op de vragenlijst. (240) De verkopen van de bedrijfstak van de Unie op de markt van de Unie stegen in de beoordelingsperiode met 14 %. (241) Het marktaandeel van de bedrijfstak van de Unie nam in de beoordelingsperiode af tot 84,9 %. 4.5.1.3.   Werkgelegenheid en productiviteit (242) In de beoordelingsperiode hebben de werkgelegenheid en de productiviteit binnen de bedrijfstak van de Unie zich als volgt ontwikkeld: Tabel 7 2014 2015 2016 TNO Aantal werknemers (voltijdequivalent) 5 667 5 685 5 938 6 021 Index (2014 = 100) 100 100 105 106 Productiviteit (ton per werknemer) 777 775 803 789 Index (2014 = 100) 100 100 103 102 Bron: gecontroleerde antwoorden op de vragenlijst. (243) Zowel de werkgelegenheid als de productiviteit van de werknemers bij de producenten in de Unie, gemeten als productie (in ton) per werknemer per jaar, is tijdens de beoordelingsperiode gestegen. Deze stijgingen weerspiegelen de algemene stijging van de productie en het verkoopvolume. 4.5.1.4.   Groei (244) De bedrijfstak van de Unie wist van de groei op de markt van de Unie te profiteren, ook al zijn faciliteiten die sterker last hebben gehad van de lagere bezettingsgraad die in het oorspronkelijke onderzoek is vastgesteld, zich nog aan het herstellen. De bedrijfstak van de Unie heeft gedurende de hele beoordelingsperiode een aanzienlijk marktaandeel behouden. 4.5.1.5.   Omvang van de subsidiëring en herstel van subsidiëring in het verleden (245) De subsidiëring bleef tijdens het tijdvak van het nieuwe onderzoek op een aanzienlijk niveau, zoals uitgelegd in punt 3. Hierbij moet worden opgemerkt dat Chinese producenten de verkoopprijzen van de bedrijfstak van de Unie aanzienlijk hebben onderboden en dat de bedrijfstak van de Unie nog steeds kwetsbaar is. (246) Aangezien de omvang van de invoer met subsidiëring uit de VRC veel lager was dan tijdens het oorspronkelijke onderzoektijdvak, heeft de Commissie geconcludeerd dat de gevolgen van de hoogte van de compenserende marge voor de bedrijfstak van de Unie, aanzienlijk minder uitgesproken was dan in het oorspronkelijke onderzoek. 4.5.2. Micro-economische indicatoren 4.5.2.1.   Voorraden (247) Tijdens de beoordelingsperiode hebben de voorraden van de in de steekproef opgenomen producenten in de Unie zich als volgt ontwikkeld: Tabel 8 2014 2015 2016 TNO Voorraden (ton) 68 500  - 71 500 52 000  - 55 000 72 000  - 75 000 83 000  - 86 000 Index (2014 = 100) 100 77 106 120 Bron: Gecontroleerde antwoorden op de vragenlijst van de in de steekproef opgenomen producenten in de Unie. (248) De voorraad van producenten in de Unie nam tijdens de beoordelingsperiode toe. Deze indicator wordt echter niet als erg relevant beschouwd voor de beoordeling van de economische situatie van de producenten in de Unie. OBS wordt voornamelijk op bestelling geproduceerd. Tijdens het tijdvak van het nieuwe onderzoek vertegenwoordigden de voorraden slechts circa 2 % van de totale verkopen. 4.5.2.2.   Gemiddelde verkoopprijzen per eenheid in de Unie en productiekosten (249) De gemiddelde verkoopprijzen per eenheid voor niet-verbonden afnemers in de Unie en de productiekosten per eenheid van de in de steekproef opgenomen producenten in de Unie hebben zich tijdens de beoordelingsperiode als volgt ontwikkeld: Tabel 9 2014 2015 2016 TNO Gemiddelde verkoopprijs per eenheid voor niet-verbonden partijen (EUR/ton) 805-820 760-775 740-755 895-910 Index (2014 = 100) 100 94 92 111 Productiekosten per eenheid (EUR/ton) 800-850 750-800 650-730 850-900 Index (2014 = 100) 100 94 87 106 Bron: Gecontroleerde antwoorden op de vragenlijst van de in de steekproef opgenomen producenten in de Unie. (250) Tijdens de beoordelingsperiode slaagde de bedrijfstak van de Unie erin zijn verkoopprijzen met 11 % te verhogen. Na prijsdalingen in de periode 2014-2015 en de periode 2015-2016, stegen de prijzen weer in de periode 2016-2017. Zowel de dalingen als de stijgingen hangen nauw samen met veranderende grondstofprijzen. 4.5.2.3.   Winstgevendheid en kasstroom Tabel 10 2014 2015 2016 TNO Winstgevendheid (%) – 1,5-0 – 0,5-1 2,5-4 3,5-5 Index (2014 = 100) – 100 101 413 506 Bron: Gecontroleerde antwoorden op de vragenlijst van de in de steekproef opgenomen producenten in de Unie. (251) De Commissie heeft de winstgevendheid van de in de steekproef opgenomen producenten in de Unie vastgesteld door de nettowinst vóór belastingen van de verkoop van het soortgelijke product aan niet-verbonden afnemers in de Unie uit te drukken als percentage van de aldus gerealiseerde omzet. De nettokasstroom is het vermogen van de producenten in de Unie om hun activiteiten zelf te financieren. (252) Tijdens de beoordelingsperiode kwam een einde aan de verliezen van de bedrijfstak van de Unie. De verbetering van de winstgevendheid hield duidelijk verband met het feit dat de bedrijfstak van de Unie er in de jaren na de instelling van de oorspronkelijke maatregelen in is geslaagd het volume van de verkoop en de productie te vergroten en de verkoopprijs te verhogen. De winstgevendheid bleef echter onder de nagestreefde winstmarge die gezond en houdbaar werd geacht in het oorspronkelijke onderzoek (d.w.z. 6,7 %). Tabel 11 2014 2015 2016 TNO Kasstroom (EUR) – 18 000 000 -(– 15 000 000 ) 28 000 000 -31 000 000 30 000 000 -34 000 000 34 000 000 -37 000 000 Index (2014 = 100) – 100 273 295 311 Bron: Gecontroleerde antwoorden op de vragenlijst van de in de steekproef opgenomen producenten in de Unie. (253) Tijdens de beoordelingsperiode weerspiegelt de ontwikkeling van de kasstroom hoofdzakelijk de ontwikkeling van de algemene winstgevendheid van de bedrijfstak van de Unie. 4.5.2.4.   Investeringen, rendement van investeringen en vermogen om kapitaal aan te trekken Tabel 12 2014 2015 2016 TNO Investeringen (EUR) 12 000 000 -17 000 000 20 000 000 -25 000 000 27 000 000 -32 000 000 25 000 000 -30 000 000 Index (2014 = 100) 100 159 200 180 Rendement van investeringen (nettoactiva) (%) – 2,2 0,0 7,0 11,0 Bron: Gecontroleerde antwoorden op de vragenlijst van de in de steekproef opgenomen producenten in de Unie. (254) Tijdens de beoordelingsperiode heeft de bedrijfstak van de Unie, die uiterst kapitaalintensief is, regelmatig geïnvesteerd in de optimalisering en modernisering van de bestaande productie-installaties. Daarnaast zijn er aanzienlijke investeringen gedaan om te voldoen aan de wettelijke eisen op het gebied van milieubescherming en verhoogde veiligheid. Afhankelijk van de onderneming waren de investeringen gericht op kostenverlaging, energieoptimalisering en/of ook op de vernieuwing van faciliteiten die negatieve effecten hadden ondervonden van de lagere bezettingsgraad die tijdens het tijdvak van het oorspronkelijke onderzoek was vastgesteld. (255) Het rendement van de investeringen is de winst in procenten van de nettoboekwaarde van de investeringen. Tijdens de beoordelingsperiode gingen het rendement van de investeringen en de winstgevendheidtrend vrijwel gelijk op. (256) Sinds de instelling van de maatregelen is het vermogen om kapitaal aan te trekken verbeterd. 4.5.2.5.   Lonen Tabel 13 2014 2015 2016 TNO Arbeidskosten per werknemer (EUR) 63 000 -72 000 63 000 -72 000 64 000 -73 000 64 000 -73 000 Index (2014 = 100) 100 101 102 102 Bron: Gecontroleerde antwoorden op de vragenlijst van de in de steekproef opgenomen producenten in de Unie. (257) Het gemiddelde loonniveau is in de beoordelingsperiode licht gestegen, maar minder dan de productiekosten per eenheid. 4.6. Conclusie (258) Uit de analyse van de schade blijkt dat de situatie van de bedrijfstak van de Unie in de beoordelingsperiode aanzienlijk is verbeterd. Door de instelling van de definitieve compenserende maatregelen in maart 2013 kon de bedrijfstak van de Unie zich geleidelijk herstellen van de schadelijke gevolgen van de subsidiëring. Het feit dat de bedrijfstak van de Unie aanzienlijk heeft geprofiteerd van de maatregelen, blijkt onder meer uit de toename van de productie en het volume van de verkoop in de Unie, de positieve kasstroom en het rendement van investeringen, verkoopprijzen die in het algemeen hoger zijn dan de productiekosten per eenheid, de minimale stijging van de arbeidskosten en de aanzienlijk verbeterde winstgevendheid. (259) Hoewel de bedrijfstak van de Unie zich grotendeels heeft hersteld van de geleden schade en op de goede weg lijkt te zijn om zijn situatie op lange termijn verder te verbeteren, bevindt hij zich echter nog steeds in een kwetsbare positie als gevolg van zijn beperkte winstgevendheid, die nog steeds onder de streefwinst ligt. 5. WAARSCHIJNLIJKHEID VAN HERHALING VAN SCHADE (260) Zoals wordt beschreven in punt 4.6, heeft de bedrijfstak van de Unie zich grotendeels hersteld van de schade uit het verleden die het gevolg was van de invoer met subsidiëring uit de VRC. Niettemin zal in dit punt worden onderzocht of de precaire situatie van de bedrijfstak van de Unie verder zal verslechteren en tot een herhaling van aanmerkelijke schade zal leiden, indien de maatregel zou komen te vervallen. 5.1. Effect van het verwachte volume van de invoer en gevolgen voor de prijzen bij het intrekken van de maatregelen (261) De verwachting is dat indien de maatregelen worden ingetrokken, de invoer vanuit de VRC sterk zal toenemen. Er wordt aan herinnerd dat de invoer tijdens het tijdvak van het oorspronkelijke onderzoek meer dan 702 000 ton bedroeg, terwijl de invoer tijdens het tijdvak van het nieuwe onderzoek 6 338 ton bedroeg. (262) De overcapaciteit in de staalproductie in de VRC is alom bekend ( 80 ) . De indiener van het verzoek heeft gegevens van Plantfacts verstrekt, waaruit blijkt dat de OBS-capaciteit van de VRC 7 miljoen ton bedraagt (d.w.z. meer dan vier keer het zichtbare verbruik van de VRC). Dit lijkt een voorzichtige raming te zijn. De indiener van het verzoek heeft ook gedetailleerde informatie uit 2013 verstrekt, volgens welke de China Iron and Steel Association heeft bekendgemaakt dat de Chinese productiecapaciteit voor kleurbekleed staal in dat jaar bijna 40 miljoen ton bedroeg. (263) Hoewel de Chinese uitvoer naar de Unie na de instelling van de oorspronkelijke maatregelen is afgenomen, produceren Chinese producenten aanzienlijke hoeveelheden van het onderzochte product en voeren zij er meer dan 80 % van uit. Volgens door de World Steel Association gepubliceerde gegevens heeft de VRC in de periode 2013-2014 meer dan 8 miljoen ton OBS per jaar geproduceerd. Een van de ondernemingen die de klacht steunt, heeft cijfers uit de China Metallurgical Newsletter of the China Metallurgical Information and Standardization Research Institute & the Metallurgical Council of the China Council for the Promotion of International Trade verstrekt, waaruit blijkt dat de VRC in de jaren 2015-2017 ongeveer 8 miljoen ton OBS per jaar heeft geproduceerd. Volgens dezelfde verklaring van de indiener van het verzoek wordt het Chinese zichtbare verbruik van OBS in de periode 2015-2017 geraamd op 1 - 1,8 miljoen ton per jaar. (264) Maar hoe belangrijk de uitvoermarkten ook zijn voor de Chinese industrie, de VRC heeft steeds meer moeite om er toegang toe te krijgen. Tussen 2016 en 2018 hebben landen zoals India, Maleisië, Vietnam, Pakistan en Turkije handelsbeschermende maatregelen ingesteld die van invloed zijn op OBS van oorsprong uit de VRC. In de VS geldt sinds januari 2018 voor staal (met inbegrip van OBS) uit vele landen van oorsprong, waaronder de VRC, een tarief van 25 % ( 81 ) . (265) Na Azië en Noord-/Midden-Amerika is de Unie de grootste markt voor OBS. (266) Uit de Chinese databank blijkt dat de VRC in het recente verleden aanzienlijke hoeveelheden tegen lage prijzen naar landen buiten de Unie heeft uitgevoerd. In 2017 lagen de Chinese fob-prijzen voor de Unie 10,5 % hoger dan voor bijvoorbeeld voor Korea, de belangrijkste uitvoermarkt van de VRC voor dit product. Tijdens het tijdvak van het nieuwe onderzoek was de uitvoer naar landen buiten de Unie groter dan de totale productie van de bedrijfstak van de Unie en het zichtbare verbruik in de Unie. Gezien de aantrekkelijkheid van de markt van de Unie wegens het prijsniveau, de openheid (er zijn geen douanerechten voor dit product) en het toegenomen zichtbare verbruik, wordt geoordeeld dat indien de maatregelen worden beëindigd, Chinese exporteurs waarschijnlijk aanzienlijke volumes OBS naar de lucratievere markt van de Unie zullen verleggen. Het feit dat de Unie recent voor bepaalde staalproducten, waaronder OBS, vrijwaringsmaatregelen heeft ingesteld, doet niets af aan deze conclusie. Het volume van de invoer in het kader van de tariefcontingenten wordt vastgesteld op niveaus die de VRC in staat kunnen stellen aanzienlijke hoeveelheden OBS uit te voeren. (267) Bovendien, en zoals beschreven in punt 4.3.2, heeft de Chinese invoer op de markt van de Unie de prijzen van de producenten in de Unie in het tijdvak van het nieuwe onderzoek aanzienlijk onderboden, met name wanneer de gevolgen van de compenserende rechten buiten beschouwing worden gelaten. (268) Op de markt voor OBS is de prijsconcurrentie zeer groot, aangezien de concurrentie vooral op basis van de prijzen plaatsvindt. De potentiële druk op de prijzen van de bedrijfstak van de Unie wordt nog verergerd door het feit dat de Chinese verkoop, volgens het verzoek, gewoonlijk in betrekkelijk grote hoeveelheden plaatsvindt. Indien goedkope invoer met subsidiëring in aanzienlijke hoeveelheden op de markt van de Unie wordt gebracht, zullen de verkoopvolumes van producenten in de Unie sterk afnemen. Het vermogen om kapitaal aan te trekken en te investeren kan worden belemmerd als de winstgevendheid van de producenten in de Unie verder daalt of negatief wordt. 5.2. Conclusie (269) Derhalve heeft de Commissie geconcludeerd dat de intrekking van de maatregelen ten aanzien van de invoer uit de VRC waarschijnlijk zou leiden tot herhaling van de schade voor de bedrijfstak van de Unie. 6. BELANG VAN DE UNIE 6.1. Inleiding (270) Overeenkomstig artikel 31 van de basisverordening is onderzocht of handhaving van de bestaande subsidiëringsmaatregelen niet in strijd zou zijn met het belang van de Unie als geheel. Het belang van de Unie is bepaald aan de hand van een afweging van de belangen van de betrokkenen, namelijk die van de bedrijfstak van de Unie enerzijds, en die van importeurs en gebruikers anderzijds. (271) Bij het oorspronkelijke onderzoek werden antidumpingmaatregelen niet in strijd met het belang van de Unie geacht. Voorts is dit onderzoek een nieuw onderzoek, wat betekent dat een situatie wordt onderzocht waarin al subsidiëringsmaatregelen van toepassing zijn, zodat kan worden nagegaan of deze maatregelen negatieve gevolgen voor de betrokken partijen hebben. (272) Op basis hiervan is onderzocht of er, ondanks de vastgestelde waarschijnlijkheid van voortzetting van subsidiëring en een herhaling van schade, kan worden geconcludeerd dat handhaving van de maatregelen in dit specifieke geval niet in het belang van de Unie is. 6.2. Belang van de bedrijfstak van de Unie (273) Uit het onderzoek is gebleken dat als de maatregelen zouden komen te vervallen, dit waarschijnlijk een aanzienlijk negatief effect op de bedrijfstak van de Unie zou hebben. De situatie van de bedrijfstak van de Unie zou snel verergeren in termen van lagere verkoopvolumes en verkoopprijzen, met een sterke afname van de winstgevendheid als gevolg. Bij voortzetting van de maatregelen zou de bedrijfstak van de Unie zijn potentieel verder kunnen benutten op een markt van de Unie die voor alle partijen een gelijk speelveld biedt. (274) Daarom is het handhaven van de geldende compenserende maatregelen in het belang van de bedrijfstak van de Unie. 6.3. Belang van importeurs (275) Zoals vermeld in overweging 18, zijn negen bekende importeurs benaderd en verzocht om hun medewerking aan dit onderzoek te verlenen. Geen van hen heeft zich gemeld of meegewerkt aan het onderzoek. (276) Er zij aan herinnerd dat bij het oorspronkelijke onderzoek is vastgesteld dat eventuele negatieve gevolgen van de instelling van maatregelen voor de importeurs niet onevenredig zouden zijn, gezien hun winst en leveringsbronnen. (277) In het huidige onderzoek is er geen bewijsmateriaal in het dossier waaruit het tegendeel blijkt, en bijgevolg kan worden bevestigd dat de thans geldende maatregelen geen negatief effect van betekenis op de financiële situatie van de importeurs hadden en dat de voortzetting van de maatregelen geen ernstige gevolgen voor hen zal hebben. 6.4. Belang van de gebruikers (278) In het kader van dit onderzoek zijn circa zestig bekende gebruikers benaderd en verzocht om hun medewerking te verlenen. Geen van de gebruikers heeft zich gemeld of meegewerkt aan het onderzoek. (279) Er zij aan herinnerd dat in het oorspronkelijke onderzoek tien gebruikers de vragenlijst hebben beantwoord. Toen is vastgesteld dat eventuele gevolgen van de instelling van maatregelen voor de gebruikers niet onevenredig zouden zijn, gezien hun winst en leveringsbronnen. (280) In het huidige onderzoek is er geen bewijsmateriaal in het dossier dat erop wijst dat de geldende maatregelen negatieve effecten op hen hadden. De indiener van het verzoek heeft zelfs bewijsmateriaal voorgelegd waaruit blijkt dat de winstgevendheid van de belangrijkste gebruikers in de beoordelingsperiode is verbeterd. Volgens het verzoek hebben de geldende maatregelen geen aanzienlijke gevolgen voor de gebruikers en de consumenten, aangezien OBS een verwaarloosbaar deel van de kosten van de downstreamproducten vertegenwoordigt (bijvoorbeeld 0,42 EUR van de kosten voor de productie van een wasmachine of 0,4 % van de investering in een leeg fabrieksgebouw). (281) Op grond hiervan wordt bevestigd dat de thans geldende maatregelen geen wezenlijk negatief effect hebben gehad op de financiële situatie van gebruikers en dat de voortzetting van de maatregelen geen ernstige gevolgen voor hen zou hebben. 6.5. Conclusie (282) Derhalve heeft de Commissie geconcludeerd dat er, wat het belang van de Unie betreft, geen dwingende redenen zijn om de definitieve compenserende maatregelen ten aanzien van de invoer van OBS van oorsprong uit de VRC niet te handhaven. 7. COMPENSERENDE MAATREGELEN (283) Uit het bovenstaande volgt dat de compenserende maatregelen die van toepassing zijn op de invoer van bepaalde organisch beklede staalproducten van oorsprong uit de VRC krachtens artikel 18 van de basisverordening moeten worden gehandhaafd. (284) Een onderneming die haar naam wijzigt, kan verzoeken om toepassing van individuele compenserende rechten. Dit verzoek moet worden ingediend bij de Commissie ( 82 ) . Het verzoek moet alle relevante informatie bevatten waaruit blijkt dat de wijziging niet van invloed is op het recht van de onderneming om in aanmerking te komen voor het recht dat op haar van toepassing is. Wanneer de naamswijziging van de onderneming niet van invloed is op haar recht om in aanmerking te komen voor het recht dat op haar van toepassing is, zal een bericht over de naamswijziging worden bekendgemaakt in het Publicatieblad van de Europese Unie . (285) In het licht van artikel 109 van Verordening (EU, Euratom) 2018/1046 ( 83 ) geldt, indien een bedrag moet worden terugbetaald na een arrest van het Hof van Justitie van de Europese Unie, als rentevoet de rentevoet die de Europese Centrale Bank voor haar basisherfinancieringstransacties hanteert, zoals bekendgemaakt in de C-serie van het Publicatieblad van de Europese Unie op de eerste kalenderdag van elke maand. (286) De in deze verordening vervatte maatregelen zijn in overeenstemming met het advies van het bij artikel 15, lid 1, van Verordening (EU) 2016/1036 van het Europees Parlement en de Raad ingestelde comité, HEEFT DE VOLGENDE VERORDENING VASTGESTELD: Artikel 1 1.   Er wordt een definitief compenserend recht ingesteld op bepaalde organisch beklede staalproducten, d.w.z. gewalste platte producten van niet-gelegeerd of gelegeerd staal (uitgezonderd roestvrij staal), aan ten minste één zijde geverfd, gevernist of bekleed met kunststof, met uitzondering van zogenaamde \"sandwichpanelen\" van de soort gebruikt in de bouw, bestaande uit twee metalen buitenplaten met een stabiliserende kern van isolatiemateriaal, en met uitzondering van producten met een laatste bekleding van zinkstof (een zinkrijke verf die 70 of meer gewichtspercenten zink bevat), en met uitzondering van producten met een ondergrond die bekleed is met een metalen bekleding van chroom of tin, momenteel ingedeeld onder de GN-codes 7210 70 80, ex 7212 40 80, ex 7225 99 00, ex 7226 99 70 (Taric-codes 7210708011, 7210708091, 7212408001, 7212408021, 7212408091, 7225990011, 7225990091, 7226997011 en 7226997091), van oorsprong uit de Volksrepubliek China. 2.   Het definitieve compenserende recht dat van toepassing is op de nettoprijs, franco grens Unie, vóór inklaring, van het in lid 1 omschreven en door onderstaande ondernemingen vervaardigde product is als volgt: Onderneming Recht (%) Aanvullende Taric-code Union Steel China 13,7 B311 Zhangjiagang Panhua Steel Strip Co., Ltd, Chongqing Wanda Steel Strip Co., Ltd, en Zhangjiagang Free Trade Zone Jiaxinda International Trade Co., Ltd 29,7 B312 Zhejiang Huadong Light Steel Building Material Co. Ltd en Hangzhou P.R.P.T. Metal Material Company, Ltd 23,8 B313 Angang Steel Company Limited 26,8 B314 Anyang Iron Steel Co., Ltd 26,8 B315 Baoshan Iron & Steel Co., Ltd 26,8 B316 Baoutou City Jialong Metal Works Co., Ltd 26,8 B317 Changshu Everbright Material Technology Co., Ltd 26,8 B318 Changzhou Changsong Metal Composite Material Co., Ltd 26,8 B319 Cibao Modern Steel Sheet Jiangsu Co., Ltd 26,8 B320 Inner Mongolia Baotou Steel Union Co., Ltd 26,8 B321 Jiangyin Ninesky Technology Co., Ltd 26,8 B322 Jiangyin Zhongjiang Prepainted Steel Mfg Co., Ltd 26,8 B323 Jigang Group Co., Ltd 26,8 B324 Maanshan Iron&Steel Company Limited 26,8 B325 Qingdao Hangang Color Coated Sheet Co., Ltd 26,8 B326 Shandong Guanzhou Co., Ltd 26,8 B327 Shenzen Sino Master Steel Sheet Co., Ltd 26,8 B328 Tangshan Iron And Steel Group Co., Ltd 26,8 B329 Tianjin Xinyu Color Plate Co., Ltd 26,8 B330 Wuhan Iron And Steel Company Limited 26,8 B331 Wuxi Zhongcai New Materials Co., Ltd 26,8 B332 Xinyu Iron And Steel Co., Ltd 26,8 B333 Zhejiang Tiannu Color Steel Co., Ltd 26,8 B334 Alle andere ondernemingen 44,7 B999 3.   Tenzij anders vermeld, zijn de geldende bepalingen inzake douanerechten van toepassing. 4.   De individuele compenserende rechten voor de in lid 2 vermelde ondernemingen worden uitsluitend toegepast indien aan de douaneautoriteiten van de lidstaten een geldige handelsfactuur wordt overgelegd. Deze handelsfactuur bevat een verklaring die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die luidt als volgt: \"Ondergetekende verklaart dat de (hoeveelheid) bepaald organisch bekleed staal die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in (betrokken land). Ondergetekende verklaart dat de in deze factuur verstrekte informatie juist en volledig is.\" Als een dergelijke factuur niet wordt overgelegd, wordt het recht toegepast dat voor \"alle andere ondernemingen\" geldt. Artikel 2 Deze verordening treedt in werking op de dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 2 mei 2019. Voor de Commissie De voorzitter Jean-Claude JUNCKER ( 1 ) PB L 176 van 30.6.2016, blz. 55 . ( 2 ) Uitvoeringsverordening (EU) nr. 215/2013 van de Raad van 11 maart 2013 tot instelling van een compenserend recht op bepaalde organisch beklede staalproducten van oorsprong uit de Volksrepubliek China ( PB L 73 van 15.3.2013, blz. 16 ). ( 3 ) Uitvoeringsverordening (EU) nr. 214/2013 van de Raad van 11 maart 2013 tot instelling van een definitief antidumpingrecht en tot definitieve inning van het voorlopige antidumpingrecht op bepaalde organisch beklede staalproducten van oorsprong uit de Volksrepubliek China ( PB L 73 van 15.3.2013, blz. 1 ). ( 4 ) Bericht van het naderend vervallen van bepaalde compenserende maatregelen ( PB C 188 van 14.6.2017, blz. 20 ). ( 5 ) Bericht van opening van een nieuw onderzoek bij het vervallen van de compenserende maatregelen die van toepassing zijn op de invoer van bepaalde organisch beklede staalproducten van oorsprong uit de Volksrepubliek China ( PB C 96 van 14.3.2018, blz. 21 ). ( 6 ) Bericht van opening van een nieuw onderzoek bij het vervallen van de antidumpingmaatregelen die van toepassing zijn op de invoer van bepaalde organisch beklede staalproducten van oorsprong uit de Volksrepubliek China ( PB C 96 van 14.3.2018, blz. 8 ). ( 7 ) Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( PB L 176 van 30.6.2016, blz. 21 ). ( 8 ) WT/DS437/AB/R, \"United States — Countervailing Duty Measures on Certain Products from China\", verslag van de WTO-beroepsinstantie van 18 december 2014, punten 4.178 - 4.179. Dit rapport van de WTO-beroepsinstantie citeerde WT/DS295/AB/R, \"Mexico — Definitive Anti-Dumping Measures on Beef and Rice\", verslag van de WTO-beroepsinstantie van 29 november 2005, punt 293; en WT/DS436/AB/R, \"United States — Countervailing Measures on Certain Hot-Rolled Carbon Steel Flat Products from India\", verslag van de WTO-beroepsinstantie van 8 december 2014, punten 4.416 - 4.421. ( 9 ) Uitvoeringsverordening (EU) nr. 215/2013 van de Raad van 11 maart 2013 tot instelling van een compenserend recht op bepaalde organisch beklede staalproducten van oorsprong uit de Volksrepubliek China ( PB L 73 van 15.3.2013, blz. 16 ). ( 10 ) Uitvoeringsverordening (EU) 2017/969 van de Commissie van 8 juni 2017 tot instelling van een definitief compenserend recht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit de Volksrepubliek China ( PB L 146 van 9.6.2017, blz. 17 ). ( 11 ) Uitvoeringsverordening (EU) 2018/1690 van de Commissie van 9 november 2018 tot instelling van een definitief compenserend recht op bepaalde nieuwe of van een nieuw loopvlak voorziene luchtbanden van rubber, van de soort gebruikt voor autobussen of voor vrachtwagens, met een belastingsindex van meer dan 121, van oorsprong uit de Volksrepubliek China ( PB L 283 van 12.11.2018, blz. 1 ). ( 12 ) Uitvoeringsverordening (EU) 2019/72 van de Commissie van 17 januari 2019 tot instelling van een definitief compenserend recht op elektrische fietsen van oorsprong uit de Volksrepubliek China ( PB L 16 van 18.1.2019, blz. 5 ). ( 13 ) http://trade.ec.europa.eu/doclib/docs/2017/december/tradoc_156474.pdf ( 14 ) Dit document is in de niet-vertrouwelijke dossiers van de zaak geregistreerd onder nummer t18.011780. ( 15 ) Hoofdstuk 17, paragraaf 1, van het Dertiende Vijfjarenplan. ( 16 ) Hoofdstuk III, artikel 12 van Besluit nr. 40. ( 17 ) Zie overweging 182 van het oorspronkelijke onderzoek. ( 18 ) Uitvoeringsverordening (EU) 2017/969 van de Commissie van 8 juni 2017 tot instelling van een definitief compenserend recht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit de Volksrepubliek China en tot wijziging van Uitvoeringsverordening (EU) 2017/649 van de Commissie tot instelling van een definitief antidumpingrecht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit de Volksrepubliek China, punt 3.5. ( 19 ) Artikel 3, lid 1, onder a), iii), van de basisverordening. ( 20 ) Zie de overwegingen 49 tot en met 73. ( 21 ) WT/DS379/AB/R (US — Anti-Dumping and Countervailing Duties on Certain Products from China), verslag van de Beroepsinstantie van 11 maart 2011, DS 379, punt 318. Zie ook WT/DS436/AB/R (US — Carbon Steel (India)), verslag van de Beroepsinstantie van 8 december 2014, punten 4.9-4.10, 4.17-4.20 en WT/DS437/AB/R (United States — Countervailing Duty Measures on Certain Products from China) verslag van de Beroepsinstantie van 18 december 2014, punt 4.92. ( 22 ) Zie de overwegingen 87 tot en met 98. ( 23 ) Zie de overwegingen 74 tot en met 83, 99 en 100. ( 24 ) Zie de bijlagen 3 en 45 bij het verzoek. ( 25 ) \"China's status as a non-market economy\", ministerie van Handel van de VS A-570-056, 26 oktober 2017, blz. 57. ( 26 ) \"China's status as a non-market economy\", ministerie van Handel van de VS A-570-056, 26 oktober 2017, blz. 82-85. ( 27 ) Artikelen 7 en 15 van de grondwet van de Volksrepubliek China, Besluit nr. 35 van de NDRC — Beleid voor de ontwikkeling van de ijzer- en staalindustrie (2005), Besluit nr. 40 van de Staatsraad (2011). ( 28 ) Onderzoek naar de voortzetting van antidumping- en compenserende maatregelen voor hollestructuursecties uitgevoerd uit de VRC, de Republiek Korea, Maleisië en Taiwan, Antidumpingcommissie, Australische overheid, Eindverslag nr. 379, mei 2017, blz. 89-90. ( 29 ) Countervailing Duty Investigation on Food Domestic Dry Containers from the People's Republic of China: \"Decision Memorandum for a Preliminary Determination\", C-570-015, 22 september 2014, blz. 14. ( 30 ) \"Issues and Decision Memorandum for the Final Determination in the Countervailing Duty Investigation of Certain Corrosion-Resistant Steel Products from the People's Republic of China\", C-570-027, Christian Marsch, 24 mei 2016, blz. 16. ( 31 ) China Manufacturing 2025 and the European Business in China Position Paper 2016/2017. ( 32 ) Zie hoofdstuk 14 van het verslag. ( 33 ) Zie de overwegingen 48 tot en met 60 van Uitvoeringsverordening (EU) 2017/969 van de Commissie. ( 34 ) Zie de overwegingen 107 tot en met 118. ( 35 ) Zie de punten 101 tot en met 104 van en de bijlagen 4 en 8 bij dit verzoek. ( 36 ) Zie hoofdstuk 9 van het verslag. ( 37 ) Zie respectievelijk de overwegingen 474 tot en met 493 en 503 tot en met 512. ( 38 ) Zie overweging 144. ( 39 ) Zie bijlage 32 bij het verzoek, blz. 6. ( 40 ) Zie hoofdstuk 10 van het verslag. ( 41 ) Zie de overwegingen 460 tot en met 470. ( 42 ) Artikel 3, lid 1, onder a), i), van de basisverordening. ( 43 ) Zie de overwegingen 165 tot en met 180. ( 44 ) Zie de overwegingen 182 tot en met 185. ( 45 ) Zie de overwegingen 80-100 van en de bijlagen 8, 12, 21 tot en met 31 en 60 bij het verzoek. ( 46 ) China Monetary Policy Report van Q1 2015, Q2 2016 en Q2 2017. ( 47 ) Respectievelijk aangehaald in CHEN Y., \"BRC's New Supervisory Storm is here — implications for foreign banks in China\", China Law Insight, 13 april 2017 en \"China steps up supervision of policy lenders\", Caixin, 30 augustus 2017. ( 48 ) Zie blz. 179-180 van \"China's status as a non-market economy\" van het ministerie van Handel van de VS. ( 49 ) Artikel 34 van de wet inzake handelsbanken (zie bijlage 28 bij het verzoek). ( 50 ) Overweging 143 van de verordening warmgewalste platte producten. ( 51 ) Zie hoofdstuk 6,3 van het verslag. ( 52 ) Zie de overwegingen 167 tot en met 230 van de verordening inzake banden en 347 tot en met 361 van de verordening inzake elektrische fietsen. ( 53 ) Zie overwegingen 198 tot en met 200. ( 54 ) Zie bijlage 58 bij het verzoek. ( 55 ) Zie de overweging 118 van en bijlage 25 bij het verzoek. ( 56 ) Deleveraging and Debt Equity Swaps in the Chinese Steel Industry. THINK!DESK China Research & Consulting (bijlage 25 bij het verzoek). ( 57 ) Zie de overwegingen 316 tot en met 344. ( 58 ) Zie de overwegingen 322, 329 en 337 van de oorspronkelijke verordening. ( 59 ) Uitvoeringsverordening (EU) nr. 452/2011 van de Raad van 6 mei 2011 tot instelling van een definitief antisubsidierecht op gestreken fijn papier van oorsprong uit de Volksrepubliek China ( PB L 128 van 14.5.2011, blz. 18 ). ( 60 ) Zie de overwegingen 365 tot en met 371 en 372 tot en met 379 van de verordening. ( 61 ) Zie \"Research Report on Overcapacity Reduction in China's steel industry\", Greenpeace East Asia Report, maart 2017, blz. 39, 58, 59-60; \"the GOC's Opinions on Resolving Overcapacity in the Steel Industry, Escape from Distress and Realize Development\" (februari 2016) en \"the PBOC's Opinions on supporting the steel and coal industries to resolve overcapacity and achieve turnaround in development\" (april 2016), als vermeld in \"Deleveraging and Debt Equity Swaps in the Chinese Steel Industry\", THINK!Desk, 31 oktober 2017, blz. 10-11, \"the GOC's Measures for the Management of Special Bonuses and Subsidies for the Structural Adjustment of Industrial Enterprise\" (mei 2016) als vermeld in het voornoemde onderzoek van Greenpeace. ( 62 ) Zie bijlage 25 bij het verzoek, blz. 10-11. ( 63 ) Verslag van Greenpeace East Asia, maart 2017. ( 64 ) Zie hoofdstuk 14.1.1.2. van het verslag — Production Capacity Reduction. ( 65 ) Zie de overwegingen 143, 256-259 van de verordening warmgewalste platte producten. ( 66 ) Zie respectievelijk de overwegingen 426 tot en met 437 en 352 tot en met 360. ( 67 ) Zie overweging 131. ( 68 ) Zie overweging 435. ( 69 ) Federal Register Vol. 73, nr. 227, blz. 70961 van 24 november 2008. ( 70 ) Preliminary Affirmative Countervailing Duty Determination van 6 september 2011. Federal Register 2011-22720. ( 71 ) Federal Register Vol. 75, nr. 111, blz. 32902 van 10 juni 2010. ( 72 ) Federal Register Vol. 74, nr. 117, blz. 29180 van 19 juni 2009. ( 73 ) Zie respectievelijk de overwegingen 312 tot en met 344 en 68 tot en met 76. ( 74 ) Zie respectievelijk de overwegingen 510 tot en met 546 en 534 tot en met 558. ( 75 ) Issues and Decision Memorandum for the Final Determination in the Countervailing Duty Investigation van 17 oktober 2007; Federal Register C-570-907. ( 76 ) Zie de overwegingen 95 tot en met 113. ( 77 ) Zie overweging 346 van de verordening warmgewalste platte producten. ( 78 ) Zie overweging 349 van de verordening warmgewalste platte producten. ( 79 ) Zie de overweging 277 van en bijlage 51 bij het verzoek. ( 80 ) Zie bv. Mondiaal Forum over de overcapaciteit van staal, \"Ministerial report 20 september 2018\n            \", https://www.g20.org/sites/default/files/gfsec_ministerial_report_2018.pdf, waarin de overcapaciteit van de VRC in de sector als geheel door alle partijen, inclusief de VRC, wordt bevestigd. Met een staalcapaciteit van 1018,3 miljoen MT in 2017 is de VRC wereldwijd goed voor het grootste aandeel (45 % volgens blz. 42). Uit tabel 1 van het verslag blijkt dat de VRC de capaciteit in de periode 2014-2017 met 10 % heeft verminderd. Op blz. 51 staat dat de VRC \"zich duidelijke doelen heeft gesteld om overcapaciteit te verminderen, dat wil zeggen om de capaciteit ruwstaal met 100-150 miljoen MT te verminderen tussen 2016 en 2020\". ( 81 ) Tarieven op aluminium en staal op grond van Section 232, https://www.cbp.gov/trade/programs-administration/entry-summary/232-tariffs-aluminum-and-steel. ( 82 ) Europese Commissie, Directoraat-generaal Handel, Directoraat H, Wetstraat 170, 1040 Brussel, België. ( 83 ) Verordening (EU, Euratom) 2018/1046 van het Europees Parlement en de Raad van 18 juli 2018 tot vaststelling van de financiële regels van toepassing op de algemene begroting van de Unie, tot wijziging van Verordeningen (EU) nr. 1296/2013, (EU) nr. 1301/2013, (EU) nr. 1303/2013, (EU) nr. 1304/2013, (EU) nr. 1309/2013, (EU) nr. 1316/2013, (EU) nr. 223/2014, (EU) nr. 283/2014 en Besluit nr. 541/2014/EU en tot intrekking van Verordening (EU, Euratom) nr. 966/2012 ( PB L 193 van 30.7.2018, blz. 1 ).",
  "source": "EUR LEX"
}