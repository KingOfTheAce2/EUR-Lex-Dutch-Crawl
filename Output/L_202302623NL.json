{
  "url": "http://www.w3.org/1999/xhtml\"><!--",
  "content": "L_202302623NL.000101.fmx.xml Publicatieblad van de Europese Unie NL Serie L 2023/2623 22.11.2023 GEDELEGEERDE VERORDENING (EU) 2023/2623 VAN DE COMMISSIE van 22 augustus 2023 tot aanvulling van Verordening (EU) 2019/472 van het Europees Parlement en de Raad met nadere bepalingen voor de aanlandingsverplichting voor bepaalde visserijen in de westelijke wateren voor de periode 2024-2027 DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2019/472 van het Europees Parlement en de Raad van 19 maart 2019 tot vaststelling van een meerjarenplan voor bestanden die worden gevangen in de westelijke wateren en daaraan grenzende wateren en voor de visserijen die deze bestanden exploiteren, tot wijziging van Verordeningen (EU) 2016/1139 en (EU) 2018/973, en tot intrekking van Verordeningen (EG) nr. 811/2004, (EG) nr. 2166/2005, (EG) nr. 388/2006, (EG) nr. 509/2007 en (EG) nr. 1300/2008 van de Raad ( 1 ) , en met name artikel 13, Overwegende hetgeen volgt: (1) Krachtens artikel 13 van Verordening (EU) 2019/472 is de Commissie bevoegd gedelegeerde handelingen vast te stellen ter aanvulling van deze verordening door nadere bepalingen vast te stellen inzake de aanlandingsverplichting voor alle bestanden van soorten in de Noordzee waarop de aanlandingsverplichting van toepassing is krachtens artikel 15, lid 1, van Verordening (EU) nr. 1380/2013 van het Europees Parlement en de Raad ( 2 ) , zoals bepaald in artikel 15, lid 5, punten a) tot en met e), van die verordening op basis van door de lidstaten opgestelde gezamenlijke aanbevelingen. (2) Gedelegeerde Verordening (EU) 2020/2015 van de Commissie ( 3 ) bevat nadere bepalingen ter uitvoering van de aanlandingsverplichting voor bepaalde demersale visserijen in de westelijke wateren voor de periode 2021-2023, naar aanleiding van twee gezamenlijke aanbevelingen die door België, Spanje, Frankrijk, Ierland en Nederland (de lidstaten van de noordwestelijke wateren) en België, Spanje, Frankrijk, Nederland en Portugal (de lidstaten van de zuidwestelijke wateren) bij de Commissie zijn ingediend. Gedelegeerde Verordening (EU) 2020/2015 werd in 2021 ( 4 ) , 2022 ( 5 ) en 2023 ( 6 ) gewijzigd. (3) De lidstaten van de noordwestelijke wateren hebben, na overleg met de adviesraad voor de noordwestelijke wateren en de adviesraad voor pelagische bestanden, op 3 mei 2023 een initiële gezamenlijke aanbeveling bij de Commissie ingediend. (4) De lidstaten van de zuidwestelijke wateren hebben, na overleg met de adviesraad voor de zuidwestelijke wateren en de adviesraad voor pelagische bestanden, op 2 mei 2023 een initiële gezamenlijke aanbeveling bij de Commissie ingediend. (5) Het Wetenschappelijk, Technisch en Economisch Comité voor de visserij (WTECV) heeft de initiële gezamenlijke aanbevelingen beoordeeld tijdens de plenaire vergadering van 8-12 mei 2023 ( 7 ) . (6) Op 6 juli 2023 hebben de lidstaten van de zuidwestelijke wateren een bijgewerkte gezamenlijke aanbeveling ingediend. (7) Op 13 juli 2023 hebben de lidstaten van de noordwestelijke wateren een bijgewerkte gezamenlijke aanbeveling ingediend. (8) De deskundigengroep visserij en aquacultuur heeft de bijgewerkte gezamenlijke aanbevelingen besproken tijdens een vergadering op 28 juli 2023, waaraan het Europees Parlement als waarnemer heeft deelgenomen. (9) Overeenkomstig artikel 13 van Verordening (EU) 2019/472 heeft de Commissie de bijgewerkte gezamenlijke aanbevelingen getoetst aan de WTECV-beoordeling van de initiële gezamenlijke aanbevelingen om zekerheid te verkrijgen dat de bijgewerkte gezamenlijke aanbevelingen verenigbaar zijn met de desbetreffende instandhoudingsmaatregelen van de Unie, waaronder de aanlandingsverplichting. (10) De Commissie heeft ook in aanmerking genomen dat i) de komende evaluatie naar verwachting meer informatie zal opleveren over de doeltreffendheid, doelmatigheid, coherentie, relevantie en EU-meerwaarde van de aanlandingsverplichting, en ii) het WTECV heeft opgemerkt ( 8 ) dat het huidige proces voor de evaluatie van gezamenlijke aanbevelingen inefficiënt is, dat nadere bezinning nodig is over mogelijke verdere verbeteringen van dat proces en dat in dat verband zou moeten worden gekeken naar gegevenskwesties en naar nieuwe mogelijkheden om de uitvoering van de aanlandingsverplichting te verbeteren. (11) De volgende op hoge overlevingskansen gebaseerde vrijstellingen van de aanlandingsverplichting moeten van toepassing zijn op de noordwestelijke wateren. (12) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor in de door de Internationale Raad voor het onderzoek van de zee (ICES) begrensde deelgebieden 6 en 7 met korven, vallen en kubben en met bodemtrawls gevangen langoustines. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie geëvalueerd en geconcludeerd dat de overlevingsramingen en teruggooipercentages per gebied verschillen, maar de uitgevoerde overlevingsstudies robuust zijn en de voordelen van een verbeterde selectiviteit door middel van technische maatregelen duidelijk maken ( 9 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (13) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor tong onder de minimuminstandhoudingsreferentiegrootte die wordt gevangen met bodemtrawls met een maaswijdte van 80-99 mm in ICES-sector 7d binnen zes zeemijl uit de kust maar buiten de bekende kraamgebieden, en met ottertrawls met een maaswijdte in de kuil van meer dan 80 mm in ICES-sector 7e binnen zes zeemijl uit de kust maar buiten de bekende kraamgebieden. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie geëvalueerd en geconcludeerd dat de overlevingskansen redelijk zijn en dat de aangeboden studies robuust zijn ( 10 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (14) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor in de ICES-deelgebieden 6 en 7 met alle soorten vistuig gevangen roggen. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de overlevingskansen per vistuig en seizoen verschillen, maar de mate van samenwerking tussen de lidstaten opmerkelijk is en de vrijstelling de katalysator voor deze werkzaamheden is geweest ( 11 ) . Bovendien hebben de lidstaten zich er in de bijgewerkte gezamenlijke aanbeveling toe verbonden een meta-analyse van de overleving uit te voeren om het algemene effect van de vrijstelling te beoordelen. Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (15) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor in ICES-sector 7 met schakelnetten, ottertrawls, boomkorren, zegens en Deense zegens gevangen schol. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de overlevingspercentages verschillen en het laagst zijn in de segmenten die goed zijn voor de grootste vangsten, met de hoogste teruggooipercentages en -volumes, maar in de betrokken visserijen inspanningen worden geleverd om de selectiviteit en overlevingskansen te verbeteren met behulp van innovatieve vistuigen en technologieën ( 12 ) . Om de voortzetting van deze inspanningen mogelijk te maken, en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (16) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor in de ICES-deelgebieden 5 (met uitzondering van 5a en met inbegrip van enkel de Uniewateren van 5b), 6 en 7 met korven en vallen gevangen soorten. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de voorgestelde totale hoeveelheden vis verwaarloosbaar zijn, dat de soorten vistuig relatief onschadelijk zijn en dat het effect van de vrijstelling waarschijnlijk minimaal zal zijn ( 13 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (17) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor makreel en haring in de ringzegenvisserij in ICES-deelgebied 6, en voor makreel en haring in de ringnetvisserij op pelagische soorten waarvoor geen quota gelden in de ICES-sectoren 7e en 7f. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat, hoewel het niet kon verifiëren of de omstandigheden waaronder de ingediende experimenten plaatsvonden representatief zijn voor de omstandigheden bij commerciële visserijverrichtingen, de overlevingsramingen van 70 % voor makreel en haring de beste zijn die beschikbaar zijn voor de ringzegenvisserij ( 14 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (18) De volgende op hoge overlevingskansen gebaseerde vrijstellingen van de aanlandingsverplichting moeten van toepassing zijn op de zuidwestelijke wateren. (19) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor in de ICES-deelgebieden 8 en 9 met bodemtrawls gevangen langoustines. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de overlevingspercentages per vloot verschillen en dat teruggooigoten een efficiënt middel zijn gebleken om de sterfte bij teruggooi te verminderen ( 15 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027 voor vaartuigen met geïnstalleerde teruggooigoten. (20) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor in de ICES-deelgebieden 8 en 9 met alle soorten vistuig gevangen roggen, met uitzondering van grootoogroggen. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat er aanwijzingen zijn dat de gevolgen per type vistuig en per soort verschillen, maar er momenteel een aantal wetenschappelijke studies loopt om de overlevingskansen van verschillende soorten roggen te beoordelen ( 16 ) . Om de afronding van deze studies mogelijk te maken, omwille van de consistentie met de noordwestelijke wateren, en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (21) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor met het ambachtelijke vistuig voracera in ICES-sector 9a gevangen rode zeebrasem en voor met haken en lijnen in de ICES-deelgebieden 8 en 10 en in ICES-sector 9a gevangen rode zeebrasem. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt, dat er onzekerheid bestaat over ramingen van de overleving bij teruggooi en dat de teruggegooide hoeveelheden onbekend zijn terwijl de aanlandingen afnemen. In het WTECV-verslag wordt aangegeven dat er nieuwe studies nodig zijn om de overlevingspercentages te ramen op basis van waarnemingen van exemplaren die gevangen worden gehouden nadat ze zijn gevangen bij representatieve commerciële verrichtingen ( 17 ) . Om de afronding van deze studies mogelijk te maken, en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (22) Gedelegeerde Verordening (EU) 2020/2015 bevat een op hoge overlevingskansen gebaseerde vrijstelling voor ansjovis, horsmakreel en makreel in de ringzegenvisserij. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat sommige effecten niet konden worden beoordeeld, maar de overlevingsramingen in eerdere studies bij deze soorten hoog bleken te zijn. Bovendien zijn er wetenschappelijke studies aan de gang ( 18 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (23) De volgende de-minimisvrijstellingen van de aanlandingsverplichting moeten van toepassing zijn op de noordwestelijke wateren. (24) Gedelegeerde Verordening (EU) 2020/2015 bevat een de-minimisvrijstelling voor wijting gevangen door vaartuigen die bodemtrawls en zegens met een maaswijdte van 80 mm of meer, pelagische trawls en boomkorren met een maaswijdte van 80-119 mm gebruiken in de ICES-sectoren 7d en 7e. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat geen nieuwe informatie ter ondersteuning van de vrijstelling was ingediend, maar eerdere studies al hadden aangetoond dat het gebruik van bepaalde selectiviteitsvoorzieningen tot duidelijk minder commerciële vangsten leidde ( 19 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (25) Gedelegeerde Verordening (EU) 2020/2015 bevat een de-minimisvrijstelling voor tong gevangen door vaartuigen die schakelnetten en kieuwnetten gebruiken in de ICES-sectoren 7d tot en met 7 g. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat vistuig dat onder deze vrijstelling valt, is uitgerust voor de vangst van tong die niet kleiner is dan de minimuminstandhoudingsreferentiegrootte. Bovendien heeft het WTECV in zijn verslag aangegeven dat verbeteringen van de selectiviteit waarschijnlijk tot commerciële verliezen zouden leiden. Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (26) Gedelegeerde Verordening (EU) 2020/2015 bevat een de-minimisvrijstelling voor tong gevangen door vaartuigen die boomkorren met een maaswijdte van 80 tot 119 mm gebruiken en met een Vlaams paneel zijn uitgerust om op tong te vissen in de ICES-sectoren 7d tot en met 7h, 7j en 7k. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat er slechts beperkte informatie is over het benuttingsniveau en er slechts beperkte monitoringgegevens zijn over de selectiviteitsvoorziening. In zijn verslag heeft het WTECV echter ook aangegeven dat het positief is dat de vrijstelling gekoppeld is aan het gebruik van een tuigaanpassing waarvan is aangetoond dat deze de omvang van ongewenste vangsten vermindert. Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (27) Gedelegeerde Verordening (EU) 2020/2015 bevatte een de-minimisvrijstelling voor schelvis gevangen door vaartuigen die gebruikmaken van vistuig met een maaswijdte van 100 mm of meer voor alle bodemtrawls en zegens, door vaartuigen die gebruikmaken van vistuig met een maaswijdte van 80 mm of meer met bepaalde specificaties inzake vangstsamenstelling, en door vaartuigen die in de ICES-sectoren 7b, 7c en 7e tot en met 7k boomkorren met een maaswijdte van 80 mm of meer gebruiken in combinatie met een Vlaams paneel. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat het schelvisbestand in de Keltische Zee momenteel duurzaam wordt bevist, maar het teruggooipercentage in sommige visserijen hoog is. Het WTECV heeft verder geconcludeerd dat het verbeteren van de selectiviteit in deze visserijen een prioriteit moet blijven en dat in verschillende visserijen al verbeteringen zijn doorgevoerd ( 20 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027, op voorwaarde dat de technische maatregelen in bijlage VI, deel B, punt 1.3.2, bij Verordening (EU) 2019/1241 van het Europees Parlement en de Raad ( 21 ) ook na 31 december 2023 van kracht blijven. (28) Gedelegeerde Verordening (EU) 2020/2015 bevat een de-minimisvrijstelling voor evervis gevangen door vaartuigen die bodemtrawls gebruiken in de ICES-sectoren 7b, 7c en 7f tot en met 7k. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat er slechts beperkte informatie is over mogelijke verliezen als gevolg van het schrappen van de vrijstelling, maar wel informatie over selectiviteitsproeven is verstrekt en dat selectiviteitsverbeteringen in sommige visserijen mogelijk zijn. Bovendien heeft het WTECV in zijn eerdere beoordelingen geconcludeerd dat het verbeteren van de selectiviteit alleen voor evervis een uitdaging zou zijn ( 22 ) . Daarnaast bestaat het risico dat evervis in meerdere demersale visserijen een verstikkingssoort wordt. Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (29) Gedelegeerde Verordening (EU) 2020/2015 bevat een de-minimisvrijstelling voor schartong onder de minimuminstandhoudingsreferentiegrootte die wordt gevangen met boomkorren met een maaswijdte van 80-119 mm in ICES-deelgebied 7 en met bodemtrawls onder bepaalde omstandigheden. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt en dat selectiviteitsverbeteringen mogelijk zijn. In zijn verslag heeft het WTECV echter ook aangegeven dat uit sommige studies is gebleken dat selectiviteitsvoorzieningen in sommige visserijen tot een duidelijke vermindering van de verhandelbare vangst hebben geleid ( 23 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (30) Gedelegeerde Verordening (EU) 2020/2015 bevat een de-minimisvrijstelling voor tong gevangen door vaartuigen die in de ICES-sector 7a boomkorren met een maaswijdte van 80-119 mm gebruiken waarvan de selectiviteit is verhoogd (Vlaams paneel). De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat dezelfde informatie ter ondersteuning van deze vrijstelling is verstrekt als in voorgaande jaren. Bovendien heeft het WTECV in zijn vorige beoordeling ( 24 ) erkend dat er maatregelen zijn genomen om de ongewenste vangst van tong te verminderen. Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (31) Gedelegeerde Verordening (EU) 2020/2015 bevat een de-minimisvrijstelling voor grote zilvervis gevangen door vaartuigen die bodemtrawls met een maaswijdte van 100 mm of meer (TR1) gebruiken in ICES-sector 5b (Uniewateren) en ICES-deelgebied 6. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de vrijstelling waarschijnlijk geen significante gevolgen voor het bestand zal hebben vanwege de geringe hoeveelheid teruggegooide vis ( 25 ) . Bovendien heeft het WTECV in zijn eerdere beoordelingen aangegeven dat de selectiviteit bij sommige visserijen moeilijk te verbeteren valt zonder dat de betrokken vloten onevenredig hoge kosten moeten maken ( 26 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (32) Gedelegeerde Verordening (EU) 2020/2015 bevat twee de-minimisvrijstellingen: voor horsmakreel en voor makreel die in demersale gemengde visserijen worden gevangen door vaartuigen die bodemtrawls, zegens en boomkorren gebruiken in ICES-deelgebied 6 en de ICES-sectoren 7b tot en met 7k. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de selectiviteit uiterst moeilijk te verhogen valt zonder de opbrengst te verlagen ( 27 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (33) Gedelegeerde Verordening (EU) 2020/2015 bevat een de-minimisvrijstelling voor in de industriële pelagische trawlvisserij in de ICES-deelgebieden 6 en 7 en in ICES-sector 5b gevangen blauwe wijting. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de informatie ter ondersteuning van de vrijstelling grotendeels overeenkomt met die van voorgaande jaren, namelijk dat de selectiviteit moeilijk te verbeteren valt en de extra behandelingskosten moeilijk terug te dringen zijn ( 28 ) . Het WTECV heeft ook geconcludeerd dat de beschrijving van de verrichtingen aan boord en de informatie die is verstrekt ter ondersteuning van de stelling dat de kosten van de behandeling van ongewenste vangsten aan boord onevenredig hoog zijn, een redelijke onderbouwing van deze vrijstelling vormen ( 29 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (34) Gedelegeerde Verordening (EU) 2020/2015 bevat een de-minimisvrijstelling voor horsmakreel, makreel en wijting gevangen met pelagische trawlers met een lengte over alles tot 25 meter die pelagische trawls gebruiken in ICES-sector 7d. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt. In zijn verslag heeft het WTECV echter ook aangegeven dat de selectiviteit moeilijk te verbeteren is ( 30 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (35) De volgende de-minimisvrijstellingen van de aanlandingsverplichting moeten van toepassing zijn op de zuidwestelijke wateren. (36) Gedelegeerde Verordening (EU) 2020/2015 bevat een de-minimisvrijstelling voor met trawls en zegens in de ICES-deelgebieden 8 en 9 gevangen heek. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat ondanks tal van selectiviteitsstudies geen oplossingen zijn gevonden. Voorts heeft het WTECV in zijn verslag aangegeven dat studies over het algemeen hebben aangetoond dat de geteste tuigaanpassingen niet effectief zijn of leiden tot onaanvaardbare verliezen aan verhandelbare vangsten ( 31 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (37) Gedelegeerde Verordening (EU) 2020/2015 bevat een de-minimisvrijstelling voor tong gevangen met pelagische trawls, boomkorren en bodemtrawls in de ICES-sectoren 8a en 8b. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt. In zijn verslag heeft het WTECV echter aangegeven dat uit de verstrekte informatie blijkt dat de sorteertijden aan boord als gevolg van de aanlandingsverplichting zijn toegenomen ( 32 ) . Voorts is het teruggooipercentage laag en zijn de ongewenste vangsten klein. Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (38) Gedelegeerde Verordening (EU) 2020/2015 bevatte een de-minimisvrijstelling voor tong gevangen met schakel- en kieuwnetten in de ICES-sectoren 8a en 8b. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de selectiviteit van staande netten bij tong hoog is ( 33 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (39) Gedelegeerde Verordening (EU) 2020/2015 bevatte een de-minimisvrijstelling voor met haken en lijnen in ICES-deelgebied 10 gevangen Beryx spp. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt ( 34 ) , maar zijn eerdere beoordelingen van de moeilijkheden in verband met selectiviteit en onevenredig hoge kosten nog relevant zijn ( 35 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (40) Gedelegeerde Verordening (EU) 2020/2015 bevat een de-minimisvrijstelling voor in de ICES-deelgebieden 8 en 9 met boomkorren, bodemtrawls en zegens gevangen horsmakreel. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de selectiviteit uiterst moeilijk te verhogen valt zonder de opbrengst te verlagen ( 36 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (41) Gedelegeerde Verordening (EU) 2020/2015 bevat een de-minimisvrijstelling voor met kieuwnetten in de ICES-deelgebieden 8, 9 en 10 en in de door de Visserijcommissie voor het centraal-oostelijk deel van de Atlantische Oceaan (“Cecaf”) begrensde zones 34.1.1, 34.1.2 en 34.2.0 gevangen horsmakreel. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt, maar zijn eerdere beoordelingen nog relevant zijn. Bovendien heeft het WTECV in deze eerdere beoordelingen ( 37 ) aangegeven dat redelijkerwijs mag worden aangenomen dat selectiviteit in deze visserijen moeilijk haalbaar is bij horsmakreel. Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (42) Gedelegeerde Verordening (EU) 2020/2015 bevat twee de-minimisvrijstellingen: voor in de ICES-deelgebieden 8 en 9 met boomkorren, bodemtrawls en zegens gevangen makreel, en voor in de ICES-deelgebieden 8 en 9 en Cecaf-zones 34.1.1, 34.1.2 en 34.2.0 met kieuwnetten gevangen makreel. De lidstaten hebben verzocht om voortzetting van deze vrijstellingen. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de selectiviteit in deze visserijen uiterst moeilijk te verhogen valt zonder de opbrengst te verlagen ( 38 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstellingen moeten worden verleend voor de periode 1 januari 2024 tot en met 31 december 2027. (43) Gedelegeerde Verordening (EU) 2020/2015 bevat een de-minimisvrijstelling voor in de ICES-deelgebieden 8 en 9 met boomkorren, bodemtrawls en zegens gevangen schartong. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat er ondanks talrijke selectiviteitsexperimenten geen oplossingen zijn gevonden. Bovendien heeft het WTECV in zijn eerdere beoordelingen aangegeven dat de teruggooipercentages in deze visserijen moeilijk terug te dringen zijn door de selectiviteit te verbeteren ( 39 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (44) Gedelegeerde Verordening (EU) 2020/2015 bevat een de-minimisvrijstelling voor in de ICES-deelgebieden 8 en 9 met kieuwnetten gevangen schartong. De lidstaten hebben verzocht om voortzetting van de vrijstelling. Het WTECV heeft de in het kader van de eerste gezamenlijke aanbeveling verstrekte informatie beoordeeld en geconcludeerd dat ervan kan worden uitgegaan dat de selectiviteit van staande netten bij schartong hoog is en dat de behandeling van de zeer kleine hoeveelheden schartong nogal veel kosten meebrengt ( 40 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (45) Gedelegeerde Verordening (EU) 2020/2015 bevat een de-minimisvrijstelling voor met pelagische trawls, boomkorren, bodemtrawls en zegens in de ICES-deelgebieden 8 en 9 gevangen zeeduivel. De lidstaten hebben verzocht om voortzetting van de vrijstelling, maar met uitzondering van pelagische trawls aangezien er geen gerapporteerde vangsten van zeeduivel met dit vistuig zijn. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat uit studies over het verbeteren van de selectiviteit gebleken is dat de verliezen aan commerciële vangsten relatief groot zijn ( 41 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (46) Gedelegeerde Verordening (EU) 2020/2015 bevat een de-minimisvrijstelling voor in de ICES-deelgebieden 8 en 9 met kieuwnetten gevangen zeeduivel. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat er aanwijzingen zijn dat de selectiviteit van staande netten bij zeeduivel niet kan worden verbeterd vanwege de morfologie van de soort en dat met de behandeling van de zeer kleine hoeveelheden zeeduivel nogal veel kosten zijn gemoeid ( 42 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (47) Gedelegeerde Verordening (EU) 2020/2015 bevat een de-minimisvrijstelling voor in ICES-deelgebied 8 met kieuwnetten gevangen wijting. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt, maar dat zijn eerdere beoordelingen nog relevant zijn. Bovendien heeft het WTECV in zijn eerdere beoordelingen ( 43 ) geconcludeerd dat de selectiviteit in de kieuwnetvisserij moeilijk te verbeteren is. Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (48) Gedelegeerde Verordening (EU) 2020/2015 bevat een de-minimisvrijstelling voor in de ICES-deelgebieden 8 en 9 met boomkorren, bodemtrawls en zegens gevangen ansjovis. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat de vangstgegevens erop wijzen dat er in de betrokken visserijen sprake is van weinig ongewenste vangsten en dat het effect van de vrijstelling waarschijnlijk gering zal zijn ( 44 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (49) Gedelegeerde Verordening (EU) 2020/2015 bevat twee de-minimisvrijstellingen: voor rode zeebrasem die met boomkorren, bodemtrawls en zegens wordt gevangen in het tot de Golf van Cádiz behorende deel van ICES-sector 9a, en voor tong die met boomkorren, bodemtrawls en zegens wordt gevangen in het tot de Golf van Cádiz behorende deel van ICES-sector 9a. De lidstaten hebben verzocht om voortzetting van deze vrijstellingen. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts een beperkte hoeveelheid informatie ter ondersteuning van de vrijstelling is verstrekt, maar zijn eerdere beoordelingen nog relevant zijn. Bovendien heeft het WTECV in die eerdere beoordelingen ( 45 ) aangegeven dat uit de analyse inzake onevenredig hoge kosten is gebleken dat de behandelings- en sorteertijd aan boord met de grootte van de vaartuigen zou toenemen indien de vrijstellingen niet zouden worden verleend. Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstellingen moeten worden verleend voor de periode 1 januari 2024 tot en met 31 december 2027. (50) Gedelegeerde Verordening (EU) 2020/2015 bevat een de-minimisvrijstelling voor in ICES-deelgebied 8 met pelagische trawls en pelagische spantrawls gevangen blauwe wijting. De lidstaten hebben verzocht om voortzetting van de vrijstelling. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts beperkte nieuwe informatie ter ondersteuning van de vrijstelling is verstrekt, maar de gevolgen van deze vrijstelling gering lijken. Bovendien vormt de informatie die is verstrekt ter ondersteuning van de stelling dat de kosten van de behandeling van ongewenste vangsten aan boord onevenredig hoog zijn, een redelijke onderbouwing van deze vrijstelling ( 46 ) . Om deze redenen en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstelling moet worden verleend voor de periode 1 januari 2024 tot en met 31 december 2027. (51) Gedelegeerde Verordening (EU) 2020/2015 bevatte twee de-minimisvrijstellingen: voor in ICES-deelgebied 8 met pelagische trawls gevangen ansjovis en horsmakreel, en voor in de ICES-deelgebieden 8, 9 en 10 en Cecaf-sectoren 34.1.1, 34.1.2 en 34.2.0 met ringzegens gevangen horsmakreel. De lidstaten hebben verzocht om voortzetting van deze vrijstellingen. Het WTECV heeft de in het kader van de initiële gezamenlijke aanbeveling verstrekte informatie beoordeeld en geconcludeerd dat slechts een beperkte hoeveelheid informatie is verstrekt, maar deze informatie erop wijst dat de selectiviteit zeer moeilijk te verhogen valt zonder de opbrengst te verlagen ( 47 ) . Om deze reden en om de in de overwegingen 9 en 10 uiteengezette redenen is de Commissie derhalve van oordeel dat de gevraagde vrijstellingen moeten worden verleend voor de periode 1 januari 2024 tot en met 31 december 2027. (52) De maatregelen in de bijgewerkte gezamenlijke aanbevelingen zijn in overeenstemming met artikel 15, lid 4, artikel 15, lid 5, punt c), en artikel 18, lid 3, van Verordening (EU) nr. 1380/2013 en met Verordening (EU) 2019/472, en met name artikel 13, en kunnen derhalve in de onderhavige verordening worden opgenomen. (53) Aangezien de maatregelen van de onderhavige verordening rechtstreeks van invloed zijn op de planning van het visseizoen van de vaartuigen van de Unie en de daarmee samenhangende economische activiteiten, moet de onderhavige verordening de dag na de bekendmaking ervan in werking treden. (54) Zij moet met ingang van 1 januari 2024 van toepassing zijn, HEEFT DE VOLGENDE VERORDENING VASTGESTELD: HOOFDSTUK I ALGEMENE BEPALINGEN Artikel 1 Definities Voor de toepassing van deze verordening gelden de volgende definities: 1. “Vlaams paneel”: het achterste trechtervormige netgedeelte van een boomkor, waarvan: — de achterkant rechtstreeks aan de kuil is bevestigd; — het bovenste en het onderste netgedeelte een maaswijdte van ten minste 120 mm hebben, gemeten tussen de knopen, en — de lengte in gestrekte toestand minstens 3 meter bedraagt. 2. “Seltra-paneel”: een selectiviteitsvoorziening die: — bestaat uit een bovenpaneel met een maaswijdte van ten minste 270 mm (ruitvormige mazen) of ten minste 300 mm (vierkante mazen), geplaatst in een door vier panelen gevormde sorteerbox in het rechte deel van de kuil; — minstens 3 meter lang is; — is aangebracht op niet meer dan 4 meter van de pooklijn, en — de volledige breedte van de bovenkant van de sorteerbox van het trawlnet in beslag neemt (d.w.z. van naadlijn tot naadlijn). 3. “Selectiviteitsnetrooster” (Netgrid): een selectiviteitsvoorziening bestaande uit een door vier panelen gevormd gedeelte dat wordt aangebracht in een door twee panelen gevormde trawl met een hoeks geplaatst netpaneel met ruitvormige mazen van ten minste 200 mm, zodat aan de bovenkant van de trawl een ontsnappingsgat ontstaat. 4. “Cefas-Netgrid”: een Netgrid-selectiviteitsvoorziening ontwikkeld door het centrum voor milieu-, visserij- en aquacultuurwetenschappen (Centre for Environment, Fisheries and Aquaculture Science) voor vangsten van Nephrops in de Ierse Zee. 5. “Flipflaptrawl”: een trawl die is uitgerust met een netrooster dat is ontwikkeld om de vangst van kabeljauw, schelvis en wijting in de visserij op langoustines te reduceren. 6. “Touwschot”: een tuigaanpassing op demersale boomkorren om te helpen voorkomen dat stenen en keien de trawl binnenkomen en schade aan zowel het tuig als de vangsten veroorzaken. 7. “Ontsnappingspaneel voor benthos”: een paneel uit netwerk met grotere mazen of vierkante mazen dat is bevestigd in het onderpaneel van een trawl, gewoonlijk een boomkor, om bentisch materiaal en zeebodemafval te lozen voordat het in de kuil terechtkomt. 8. “Beschermingsgebied in de Keltische Zee”: de wateren binnen de ICES-sectoren 7f en 7 g en het deel van 7j dat ten noorden van 50° NB en ten oosten van 11° WL ligt. 9. “ Voracera ”: een lokaal ontworpen en gebouwde mechanisch aangedreven lijn met haken die wordt gebruikt door de ambachtelijke vloot die in het zuiden van Spanje in ICES-sector 9a op rode zeebrasem vist. Artikel 2 Uitvoering van de aanlandingsverplichting In de noordwestelijke wateren (ICES-deelgebieden 5 (met uitzondering van sector 5a en enkel Uniewateren van de sectoren 5b, 6 en 7)) en de zuidwestelijke wateren (ICES-deelgebieden 8, 9 en 10 (wateren rond de Azoren), en de Cecaf-sectoren 34.1.1, 34.1.2 en 34.2.0 (wateren rond Madeira en de Canarische Eilanden)) is de in artikel 15, lid 1, van Verordening (EU) nr. 1380/2013 vastgestelde aanlandingsverplichting overeenkomstig de onderhavige verordening voor de periode 2024-2027 van toepassing in de demersale en pelagische visserijen. HOOFDSTUK II VRIJSTELLINGEN OP BASIS VAN OVERLEVINGSKANSEN IN DE NOORDWESTELIJKE WATEREN Artikel 3 Vrijstelling op basis van overlevingskansen voor langoustines 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor: a) langoustines ( Nephrops norvegicus ) gevangen met korven, vallen of kubben (vistuigcodes ( 48 ) : FPO, FIX en FYK), in de ICES-deelgebieden 6 en 7; b) langoustines ( Nephrops norvegicus ) gevangen met bodemtrawls (OTT, OTB, TBS, TBN, TB, PTB, OT, PT en TX) met een maaswijdte van 100 mm of meer in ICES-deelgebied 7; c) langoustines ( Nephrops norvegicus ) in ICES-deelgebied 7 gevangen met bodemtrawls (OTT, OTB, TBS, TBN, TB, PTB, OT, PT en TX) met een maaswijdte van 70-99 mm in combinatie met opties voor zeer selectief vistuig, zoals vastgesteld in de leden 2 en 3; d) langoustines ( Nephrops norvegicus ) gevangen met ottertrawls (OTT, OTB, TBS, TBN, TB, PTB, OT, PT en TX) met een maaswijdte van 80-110 mm in ICES-sector 6a binnen twaalf zeemijl uit de kust. 2.   Deze vrijstelling zal van toepassing zijn overeenkomstig de bepalingen van deel B van bijlage VI bij Verordening (EU) 2019/1241. 3.   Bij de teruggooi van langoustines die overeenkomstig lid 1 zijn gevangen, worden de langoustines onmiddellijk in hun geheel vrijgelaten in het gebied waar zij zijn gevangen. Artikel 4 Vrijstelling op basis van overlevingskansen voor tong 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor vangsten van tong ( Solea solea ) onder de minimuminstandhoudingsreferentiegrootte binnen zes zeemijl uit de kust maar buiten de bekende kraamgebieden: a) in ICES-sector 7d, die worden gedaan met ottertrawls (OTT, OTB, TBS, TBN, TB, PTB, OT, PT en TX) met een maaswijdte in de kuil van 80-99 mm, en — met een lengte van ten hoogste 10 meter en een motorvermogen van ten hoogste 221 kW, en — waarmee wordt gevist in wateren met een diepte van 30 meter of minder tijdens trekken van niet meer dan 90 minuten; b) in ICES-sector 7e, die worden gedaan met ottertrawls (OTB) met een maaswijdte in de kuil van 80-99 mm, door vaartuigen van minder dan 12 meter. 2.   Bij de teruggooi van tong die overeenkomstig lid 1 is gevangen, wordt de tong onmiddellijk vrijgelaten. Artikel 5 Vrijstelling op basis van overlevingskansen voor roggen 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor roggen ( Rajiformes ) die worden gevangen met om het even welk vistuig in de noordwestelijke wateren (de ICES-deelgebieden 6 en 7). 2.   Lidstaten met een rechtstreeks belang bij het beheer dienen uiterlijk op 1 mei 2027 een meta-analyse van de overleving in om het effect van de vrijstelling te beoordelen. Het Wetenschappelijk, Technisch en Economisch Comité voor de visserij (WTECV) beoordeelt deze wetenschappelijke informatie uiterlijk op 31 juli 2027. 3.   Bij de teruggooi van roggen die overeenkomstig lid 1 zijn gevangen, worden de roggen onmiddellijk vrijgelaten. Artikel 6 Vrijstelling op basis van overlevingskansen voor schol 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor schol ( Pleuronectes platessa ) die in: a) de ICES-sectoren 7d tot en met 7 g wordt gevangen met schakelnetten (GTR, GTN, GEN, GN); b) de ICES-sectoren 7d tot en met 7 g wordt gevangen met ottertrawls (OTT, OTB, TBS, TBN, TB, PTB, OT, PT en TX); c) in de ICES-sectoren 7a tot en met 7 g wordt gevangen door vaartuigen met een maximaal motorvermogen van meer dan 221 kW die boomkorren (TBB) gebruiken die met een touwschot of een ontsnappingspaneel voor benthos zijn uitgerust; d) de ICES-sectoren 7a tot en met 7 g wordt gevangen door boomkorren (TBB) met een maximaal motorvermogen van 221 kW of een maximale lengte van 24 meter die zijn gebouwd om binnen 12 zeemijl uit de kust te vissen tijdens trekken van gemiddeld niet meer dan 90 minuten; e) in ICES-sector 7d wordt gevangen met Deense zegens (vistuigcode: SDN); f) de ICES-sectoren 7d tot en met 7k wordt gevangen met zegens (SSC). 2.   Bij de teruggooi van schol die overeenkomstig lid 1 is gevangen, wordt de schol onmiddellijk vrijgelaten. Artikel 7 Vrijstelling op basis van overlevingskansen voor soorten die worden gevangen met korven, vallen en kubben 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor soorten die worden gevangen met korven, vallen en kubben (FPO, FIX en FYK) in de ICES-deelgebieden 5 (met uitzondering van deelgebied 5a en met inbegrip van enkel de Uniewateren van deelgebied 5b), 6 en 7. 2.   Bij de teruggooi van vis die overeenkomstig lid 1 is gevangen, wordt de vis onmiddellijk vrijgelaten. Artikel 8 Vrijstelling op basis van overlevingskansen voor pelagische soorten 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor vangsten van makreel ( Scomber scombrus ) en haring ( Clupea harengus ) in de ringzegenvisserijen in ICES-deelgebied 6, indien aan elk van de volgende voorwaarden is voldaan: a) de vangst wordt vrijgelaten voordat de ringzegen tot het hieronder in de leden 2 en 3 vastgestelde percentage is gesloten (“het punt van ophaling”); b) het ringzegentuig is voorzien van zichtbare boeien die duidelijk de grens voor het punt van ophaling markeren; c) het vaartuig en het ringzegentuig zijn uitgerust met een elektronisch systeem dat voor alle visserijverrichtingen registreert en documenteert wanneer, waar en in welke mate de ringzegen is ingezet. 2.   Het punt van ophaling in de makreelvisserij is bij 80 % sluiting van de ringzegen en in de haringvisserij bij 90 % sluiting van de ringzegen. 3.   Indien de ingesloten school vissen uit beide soorten bestaat, is het punt van ophaling bij 80 % sluiting van de ringzegen. 4.   Het is verboden vangsten makreel en haring vrij te laten na het punt van ophaling. 5.   De ingesloten school vissen wordt bemonsterd vóór de vrijlating om de soortensamenstelling, de groottesamenstelling en de hoeveelheid te ramen. 6.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor vangsten van makreel en haring in de visserij met ringnetten op pelagische soorten waarvoor geen quota gelden in de ICES-sectoren 7e en 7f, voor zover is voldaan aan de voorschriften van de leden 1 tot en met 5 van dit artikel en artikel 15 van deze verordening. HOOFDSTUK III VRIJSTELLINGEN OP BASIS VAN OVERLEVINGSKANSEN IN DE ZUIDWESTELIJKE WATEREN Artikel 9 Vrijstelling op basis van overlevingskansen voor langoustines 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor langoustines ( Nephrops norvegicus ) die in de ICES-deelgebieden 8 en 9 worden gevangen met bodemtrawls met een aan boord geïnstalleerd gootsysteem (OTB, OTT, PTB, TBN, TBS, TB, TBB, OT, PT en TX). 2.   Bij de teruggooi van langoustines die overeenkomstig lid 1 zijn gevangen, worden de langoustines onmiddellijk vrijgelaten in het gebied waar zij zijn gevangen. Artikel 10 Vrijstelling op basis van overlevingskansen voor roggen 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor roggen ( Rajiformes ), met uitzondering van grootoogroggen, die met om het even welk vistuig in de ICES-deelgebieden 8 en 9 worden gevangen. 2.   Bij de teruggooi van roggen die overeenkomstig lid 1 zijn gevangen, worden de roggen onmiddellijk vrijgelaten. Artikel 11 Op hoge overlevingskansen gebaseerde vrijstelling voor rode zeebrasem 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor rode zeebrasem ( Pagellus bogaraveo ) die in ICES-sector 9a met het ambachtelijke vistuig voracera wordt gevangen en voor rode zeebrasem ( Pagellus bogaraveo ) die in de ICES-deelgebieden 8 en 10 en in ICES-sector 9a met haken en lijnen (LHP, LHM, LLS en LLD) wordt gevangen. 2.   Bij de teruggooi van rode zeebrasem die overeenkomstig lid 1 is gevangen, wordt deze onmiddellijk vrijgelaten. Artikel 12 Vrijstelling op basis van overlevingskansen voor ansjovis, horsmakreel en makreel De in artikel 15, lid 4, punt b), van Verordening (EU) nr. 1380/2013 vastgestelde vrijstelling op basis van overlevingskansen geldt voor vangsten van ansjovis ( Engraulis encrasicolus ), horsmakreel ( Trachurus spp.) en makreel ( Scomber scombrus ) in ringzegenvisserijen (PS), op voorwaarde dat het net niet volledig wordt binnengehaald. HOOFDSTUK IV DE-MINIMISVRIJSTELLINGEN IN DE NOORDWESTELIJKE WATEREN Artikel 13 De-minimisvrijstellingen in de noordwestelijke wateren In afwijking van artikel 15, lid 1, van Verordening (EU) nr. 1380/2013 mogen de volgende hoeveelheden in de noordwestelijke wateren op grond van artikel 15, lid 5, punt c), van die verordening worden teruggegooid, met inachtneming van de leden 2 tot en met 7 van die verordening: 1) voor wijting ( Merlangius merlangus ), tot maximaal 3 % van de totale jaarlijkse vangsten van die soort door vaartuigen die bodemtrawls en zegens met een maaswijdte van 80 mm of meer (OTB, OTT, OT, PTB, PT, SSC, SDN, SPR, SX, SV, TBN, TBS, TB en TX), pelagische trawls (OTM en PTM) en boomkorren (BT2) met een maaswijdte van 80-119 mm gebruiken in de ICES-sectoren 7d en 7e; 2) voor tong ( Solea solea ), tot maximaal 3 % van de totale jaarlijkse vangsten van die soort door vaartuigen die met schakel- en kieuwnetten (GN, GNS, GND, GNC, GTN, GTR, GEN en GNF) op tong vissen in de ICES-sectoren 7d tot en met 7 g; 3) voor tong ( Solea solea ), tot maximaal 3 % van de totale jaarlijkse vangsten van die soort door vaartuigen die met boomkorren (TBB) met een maaswijdte van 80-119 mm, uitgerust met een Vlaams paneel, op tong vissen in de ICES-sectoren 7d tot en met 7h, 7j en 7k; 4) voor schelvis ( Melanogrammus aeglefinus ), tot maximaal 5 % van de totale jaarlijkse vangsten van die soort in de ICES-sectoren 7b, 7c en 7e tot en met 7k: a) door vaartuigen die gebruikmaken van vistuig met een maaswijdte van 100 mm of meer voor alle bodemtrawls, zegens (OTB, OTT, OT, PTB, PT, SSC, SDN SPR, SX, SV, TBN, TBS, TB en TX) met vangsten die voor niet meer dan 30 % uit langoustine bestaan en met uitzondering van boomkorren, b) door vaartuigen die gebruikmaken van vistuig met een maaswijdte van 80 mm of meer en waarvan de vangsten voor meer dan 30 % uit langoustine bestaan, c) door vaartuigen die boomkorren met een maaswijdte van 80 mm of meer gebruiken in combinatie met een Vlaams paneel; Deze vrijstelling geldt op voorwaarde dat de in punt 1.3.2 van deel B van bijlage VI bij Verordening (EU) 2019/1241 vastgestelde maatregelen van toepassing zijn. 5) voor evervis ( Caproidae ), tot maximaal 0,5 % van de totale jaarlijkse vangsten van die soort, voor al het vistuig in die gebieden, door vaartuigen die in de ICES-sectoren 7b, 7c en 7f tot en met 7k bodemtrawls (OTT, OTB, TBS, TBN, TB en PTB) gebruiken; 6) voor schartong ( Lepidorhombus spp.) onder de minimuminstandhoudingsreferentiegrootte, tot maximaal 4 % van de totale jaarlijkse vangsten van deze soort door vaartuigen die boomkorren (TBB) met een maaswijdte van 80-119 mm (BT2) gebruiken in ICES-deelgebied 7; en die bodemtrawls (OTT, OTB, TBS, TBN, TB, PTB, OT, PT en TX) gebruiken in de volgende omstandigheden: a) in de ICES-sectoren 7f, 7 g, het deel van sector 7h ten noorden van 49° 30′ noorderbreedte en het deel van sector 7j ten noorden van 49° 30′ noorderbreedte en ten oosten van 11° westerlengte, voor TR2-vaartuigen met vangsten die voor meer dan 55 % uit wijting of voor meer dan 55 % uit een combinatie van zeeduivel, heek en schartong bestaan; b) in ICES-deelgebied 7, buiten het bovengenoemde gebied, voor TR2-vaartuigen. 7) voor tong ( Solea solea ), tot maximaal 3 % van de totale jaarlijkse vangsten van die soort door vaartuigen die in ICES-sector 7a boomkorren met een maaswijdte van 80-119 mm (BT2) gebruiken waarvan de selectiviteit is verhoogd (Vlaams paneel); 8) voor grote zilvervis ( Argentina silus ), tot 0,6 % van de totale jaarlijkse vangsten van die soort met alle vistuig in die gebieden door vaartuigen die bodemtrawls (OTT, OTB, TBS, TBN, TB, PTB, OT, PT en TX) met een maaswijdte van 100 mm of meer (TR1) gebruiken in ICES-sector 5b (Uniewateren) en ICES-deelgebied 6; 9) voor horsmakreel ( Trachurus spp.), tot maximaal 3 % van de totale jaarlijkse bijvangsten van die soorten die in demersale gemengde visserijen worden gevangen door vaartuigen die bodemtrawls, zegens en boomkorren (OTB, OTT, OT, PTB, PT, SSC, SDN, SPR, SX, SV, TBB, TBN, TBS, TB en TX) gebruiken in ICES-deelgebied 6 en de ICES-sectoren 7b tot en met 7k; 10) voor makreel ( Scomber scombrus ), tot maximaal 3 % van de totale jaarlijkse bijvangsten van die soort die in demersale gemengde visserijen worden gevangen door vaartuigen die bodemtrawls, zegens en boomkorren (OTB, OTT, OT, PTB, PT, SSC, SDN, SPR, SX, SV, TBB, TBN, TBS, TB en TX) gebruiken in ICES-deelgebied 6 en de ICES-sectoren 7b tot en met 7k; 11) voor blauwe wijting ( Micromesistius poutassou ), tot maximaal 5 % van de totale jaarlijkse vangsten van die soort in de industriële pelagische trawlvisserij op die soort in de ICES-deelgebieden 6 en 7 en in ICES-sector 5b, waarbij die soort aan boord wordt verwerkt tot surimibasis; 12) voor makreel ( Scomber scombrus ), horsmakreel ( Trachurus spp.) en wijting ( Merlangius merlangus ), tot maximaal 1 % van de totale jaarlijkse vangsten in de pelagische visserij met pelagische trawlers met een lengte over alles tot 25 meter, met pelagische trawls (OTM en PTM), op makreel, horsmakreel en haring in ICES-sector 7d. HOOFDSTUK V DE-MINIMISVRIJSTELLINGEN IN DE ZUIDWESTELIJKE WATEREN Artikel 14 De-minimisvrijstellingen in de zuidwestelijke wateren In afwijking van artikel 15, lid 1, van Verordening (EU) nr. 1380/2013 mogen de volgende hoeveelheden in de zuidwestelijke wateren op grond van artikel 15, lid 5, punt c), van die verordening worden teruggegooid: 1) voor heek ( Merluccius merluccius ), tot maximaal 5 % van de totale jaarlijkse vangsten van die soort door vaartuigen die trawls en zegens (OTM, PTM, OTT, OTB, PTB, OT, PT, TBN, TBS, TX, SSC, SPR, TB, SDN, SX en SV) gebruiken in de ICES-deelgebieden 8 en 9; 2) voor tong ( Solea solea ), tot maximaal 5 % van de totale jaarlijkse vangsten van die soort door vaartuigen die pelagische trawls, boomkorren en bodemtrawls (OTM, PTM, OTB, OTT, PTB, TBN, TBS, TBB, OT, PT en TX) gebruiken in de ICES-sectoren 8a en 8b; 3) voor tong ( Solea solea ), tot maximaal 3 % van de totale jaarlijkse vangsten van die soort door vaartuigen die schakel- etten en kieuwnetten (GNS, GN, GND, GNC, GTN, GTR en GEN) gebruiken in de ICES-sectoren 8a en 8b; 4) voor Beryx spp. , tot maximaal 5 % van de totale jaarlijkse vangsten van die soort door vaartuigen die haken en lijnen (LHP, LHM, LLS en LLD) gebruiken in ICES-deelgebied 10; 5) voor horsmakreel ( Trachurus spp.), tot maximaal 5 % van de totale jaarlijkse vangsten van horsmakreel door vaartuigen die boomkorren, bodemtrawls en zegens (OTB, OTT, PTB, TBN, TBS, TBB, OT, PT, TX, SSC, SPR, SDN, SX en SV) gebruiken in de ICES-deelgebieden 8 en 9; 6) voor horsmakreel ( Trachurus spp.), tot maximaal 3 % van de totale jaarlijkse vangsten van die soort door vaartuigen die kieuwnetten (GNS, GND, GNC, GTR en GTN) gebruiken in de ICES-deelgebieden 8, 9 en 10 en de Cecaf-sectoren 34.1.1, 34.1.2 en 34.2.0; 7) voor makreel ( Scomber scombrus ), tot maximaal 5 % van de totale jaarlijkse vangsten van die soort door vaartuigen die boomkorren, bodemtrawls en zegens (OTB, OTT, PTB, TBN, TBS, TBB, OT, PT, TX, SSC, SPR, SDN, SX en SV) gebruiken in de ICES-deelgebieden 8 en 9; 8) voor makreel ( Scomber scombrus ), tot maximaal 3 % van de totale jaarlijkse vangsten van die soort door vaartuigen die kieuwnetten (GNS, GND, GNC, GTR en GTN) gebruiken in de ICES-deelgebieden 8 en 9 en de Cecaf-sectoren 34.1.1, 34.1.2 en 34.2.0; 9) voor schartong ( Lepidorhombus spp.), tot maximaal 5 % van de totale jaarlijkse vangsten van schartong door vaartuigen die boomkorren, bodemtrawls en zegens (OTB, OTT, PTB, TBN, TBS, TBB, OT, PT, TX, SSC, SPR, SDN, SX en SV) gebruiken in de ICES-deelgebieden 8 en 9; 10) voor schartong ( Lepidorhombus spp.), tot maximaal 4 % van de totale jaarlijkse vangsten van die soort door vaartuigen die kieuwnetten (GNS, GND, GNC, GTR en GTN) gebruiken in de ICES-deelgebieden 8 en 9; 11) voor zeeduivel ( Lophiidae ), tot maximaal 5 % van de totale jaarlijkse vangsten van die soort door vaartuigen die boomkorren, bodemtrawls en zegens (OTB, OTT, PTB, TBN, TBS, TBB, OT, PT, TX, SSC, SPR, SDN, SX en SV) gebruiken in de ICES-deelgebieden 8 en 9; 12) voor zeeduivel ( Lophiidae ), tot maximaal 4 % van de totale jaarlijkse vangsten van die soort door vaartuigen die kieuwnetten (GNS, GND, GNC, GTR en GTN) gebruiken in de ICES-deelgebieden 8 en 9; 13) voor wijting ( Merlangius merlangus ), tot maximaal 4 % van de totale jaarlijkse vangsten van die soort door vaartuigen die kieuwnetten (GNS, GND, GNC, GTR en GTN) gebruiken in ICES-deelgebied 8; 14) voor ansjovis ( Engraulis encrasicolus ), tot maximaal 5 % van de totale jaarlijkse vangsten van die soort door vaartuigen die boomkorren, bodemtrawls en zegens (OTT, OTB, PTB, OT, PT, TBN, TBS, TX, SSC, SPR, TB, TBB, SDN, SX en SV) gebruiken in de ICES-deelgebieden 8 en 9; 15) voor rode zeebrasem ( Pagellus bogaraveo ), tot maximaal 5 % van de totale jaarlijkse vangsten van die soort door vaartuigen die boomkorren, bodemtrawls en zegens (OTT, OTB, PTB, OT, PT, TBN, TBS, TX, SSC, SPR, TB, TBB, SDN, SX en SV) gebruiken in het tot de Golf van Cádiz behorende deel van ICES-deelgebied 9a; 16) voor tong ( Solea spp.), tot maximaal 1 % van de totale jaarlijkse vangsten van die soort door vaartuigen die boomkorren, bodemtrawls en zegens (OTT, OTB, PTB, OT, PT, TBN, TBS, TX, SSC, SPR, TB, TBB, SDN, SX en SV) gebruiken in het tot de Golf van Cádiz behorende deel van ICES-deelgebied 9a; 17) voor blauwe wijting ( Micromesistius poutassou ), tot maximaal 5 % van de totale jaarlijkse vangsten van die soort in de industriële pelagische trawlvisserij op blauwe wijting in ICES-deelgebied 8 met pelagische trawls (OTM) en pelagische spantrawls (PTM), waarbij die soort aan boord wordt verwerkt tot surimibasis; 18) voor ansjovis ( Engraulis encrasicolus ), makreel ( Scomber scombrus ) en horsmakreel ( Trachurus spp.), tot maximaal 4 % van de totale jaarlijkse vangsten van die soorten in de pelagische trawlvisserij in ICES-deelgebied 8 met pelagische trawls; 19) voor horsmakreel ( Trachurus spp.) en makreel ( Scomber scombrus ), tot maximaal 4 % van de totale jaarlijkse vangsten en voor ansjovis ( Engraulis encrasicolus ) tot maximaal 1 % van de totale jaarlijkse vangsten van die soorten met ringzegens (PS) in de ICES-deelgebieden 8, 9 en 10 en de Cecaf-sectoren 34.1.1, 34.1.2 en 34.2.0. HOOFDSTUK VI DOCUMENTATIE VAN VANGSTEN Artikel 15 Documentatie van vangsten voor pelagische vloten De hoeveelheden vis die worden vrijgelaten overeenkomstig de vrijstelling uit hoofde van artikel 8 en de resultaten van de krachtens artikel 8, lid 5, vereiste bemonstering, worden in het logboek vermeld zoals bepaald in Verordening (EG) nr. 1224/2009 van de Raad ( 49 ) . HOOFDSTUK VII SLOTBEPALINGEN Artikel 16 Inwerkingtreding en toepassing Deze verordening treedt in werking op de dag na die van de bekendmaking ervan in het Publicatieblad van de Europese Unie . Zij is van toepassing van 1 januari 2024 tot en met 31 december 2027. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 22 augustus 2023. Voor de Commissie De voorzitter Ursula VON DER LEYEN ( 1 ) PB L 83 van 25.3.2019, blz. 1 . ( 2 ) Verordening (EU) nr. 1380/2013 van het Europees Parlement en de Raad van 11 december 2013 inzake het gemeenschappelijk visserijbeleid, tot wijziging van Verordeningen (EG) nr. 1954/2003 en (EG) nr. 1224/2009 van de Raad en tot intrekking van Verordeningen (EG) nr. 2371/2002 en (EG) nr. 639/2004 van de Raad en Besluit 2004/585/EG van de Raad ( PB L 354 van 28.12.2013, blz. 22 ). ( 3 ) Gedelegeerde Verordening (EU) 2020/2015 van de Commissie van 21 augustus 2020 tot vaststelling van nadere bepalingen ter uitvoering van de aanlandingsverplichting voor bepaalde visserijen in de westelijke wateren voor de periode 2021-2023 ( PB L 415 van 10.12.2020, blz. 22 ). ( 4 ) Gedelegeerde Verordening (EU) 2021/2063 van de Commissie van 25 augustus 2021 tot wijziging en rectificatie van Gedelegeerde Verordening (EU) 2020/2015 tot vaststelling van bepalingen ter uitvoering van de aanlandingsverplichting voor bepaalde visserijen in de westelijke wateren voor de periode 2021-2023 ( PB L 421 van 26.11.2021, blz. 6 ). ( 5 ) Gedelegeerde Verordening (EU) 2022/2290 van de Commissie van 19 augustus 2022 tot wijziging van Gedelegeerde Verordening (EU) 2020/2015 wat betreft bepaalde vrijstellingen van de aanlandingsverplichting in de westelijke wateren voor 2023 ( PB L 303 van 23.11.2022, blz. 12 ). ( 6 ) Gedelegeerde Verordening (EU) 2023/828 van de Commissie van 2 februari 2023 tot rectificatie van Gedelegeerde Verordening (EU) 2020/2015 wat betreft de op overlevingskansen gebaseerde vrijstelling voor 2023 voor tong gevangen door vaartuigen van minder dan twaalf meter lang die in ICES-sector 7e van de westelijke wateren gebruikmaken van bodemottertrawls ( PB L 104 van 19.4.2023, blz. 23 ). ( 7 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 8 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 9 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 10 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 11 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 12 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 13 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 14 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 15 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 16 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 17 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 18 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 19 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 20 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 21 ) Verordening (EU) 2019/1241 van het Europees Parlement en de Raad van 20 juni 2019 betreffende de instandhouding van visbestanden en de bescherming van mariene ecosystemen door middel van technische maatregelen, tot wijziging van de Verordeningen (EG) nr. 1967/2006 en (EG) nr. 1224/2009 van de Raad en de Verordeningen (EU) nr. 1380/2013, (EU) 2016/1139, (EU) 2018/973, (EU) 2019/472 en (EU) 2019/1022 van het Europees Parlement en de Raad, en tot intrekking van de Verordeningen (EG) nr. 894/97, (EG) nr. 850/98, (EG) nr. 2549/2000, (EG) nr. 254/2002, (EG) nr. 812/2004 en (EG) nr. 2187/2005 van de Raad ( PB L 198 van 25.7.2019, blz. 105 ). ( 22 ) https://stecf.jrc.ec.europa.eu/documents/43805/26710926/STECF+22-05+-+Eval+JRs+Lo+and+TM.pdf/fedda422-cdab-4d25-a259-ea2d9dde3af9 ( 23 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 24 ) https://stecf.jrc.ec.europa.eu/documents/43805/26710926/STECF+22-05+-+Eval+JRs+Lo+and+TM.pdf/fedda422-cdab-4d25-a259-ea2d9dde3af9 ( 25 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 26 ) https://stecf.jrc.ec.europa.eu/documents/43805/26710926/STECF+22-05+-+Eval+JRs+Lo+and+TM.pdf/fedda422-cdab-4d25-a259-ea2d9dde3af9 ( 27 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 28 ) https://stecf.jrc.ec.europa.eu/documents/43805/812327/STECF+PLEN+14-02.pdf ( 29 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 30 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 31 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 32 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 33 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 34 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 35 ) https://stecf.jrc.ec.europa.eu/documents/43805/2124128/STECF+18-06+-+Evaluation+of+LO+joint+recommendations.pdf/7abb0ef7-934a-4f9d-992a-3e4b13bb35a7 ( 36 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 37 ) https://stecf.jrc.ec.europa.eu/documents/43805/2694823/STECF+20-04+-+Eval+JRs+LO+and+TM+Reg.pdf/6176f9ad-0855-4985-b7de-64685862b6cb ( 38 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 39 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 40 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 41 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 42 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 43 ) https://stecf.jrc.ec.europa.eu/documents/43805/2694823/STECF+20-04+-+Eval+JRs+LO+and+TM+Reg.pdf/6176f9ad-0855-4985-b7de-64685862b6cb ( 44 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 45 ) https://stecf.jrc.ec.europa.eu/documents/43805/2694823/STECF+20-04+-+Eval+JRs+LO+and+TM+Reg.pdf/6176f9ad-0855-4985-b7de-64685862b6cb ( 46 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 47 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 48 ) De in de deze verordening gebruikte vistuigcodes zijn die van bijlage XI bij Uitvoeringsverordening (EU) nr. 404/2011 van de Commissie van 4 april 2011 houdende bepalingen voor de uitvoering van Verordening (EG) nr. 1224/2009 van de Raad tot vaststelling van een communautaire controleregeling die de naleving van de regels van het gemeenschappelijk visserijbeleid moet garanderen ( PB L 112 van 30.4.2011, blz. 1 ). Voor vaartuigen met een lengte over alles van minder dan tien meter wordt in deze tabel gebruikgemaakt van de codes van de vistuigindeling van de Voedsel- en Landbouworganisatie van de Verenigde Naties (FAO). ( 49 ) Verordening (EG) nr. 1224/2009 van de Raad van 20 november 2009 tot vaststelling van een controleregeling van de Unie die de naleving van de regels van het gemeenschappelijk visserijbeleid moet garanderen, tot wijziging van Verordeningen (EG) nr. 847/96, (EG) nr. 2371/2002, (EG) nr. 811/2004, (EG) nr. 768/2005, (EG) nr. 2115/2005, (EG) nr. 2166/2005, (EG) nr. 388/2006, (EG) nr. 509/2007, (EG) nr. 676/2007, (EG) nr. 1098/2007, (EG) nr. 1300/2008, (EG) nr. 1342/2008 en tot intrekking van Verordeningen (EEG) nr. 2847/93, (EG) nr. 1627/94 en (EG) nr. 1966/2006 ( PB L 343 van 22.12.2009, blz. 1 ). ELI: http://data.europa.eu/eli/reg_del/2023/2623/oj ISSN 1977-0758 (electronic edition)",
  "source": "EUR LEX"
}