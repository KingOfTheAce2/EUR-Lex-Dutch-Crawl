{
  "url": "http://www.w3.org/1999/xhtml\"><!--",
  "content": "L_202500020NL.000101.fmx.xml Publicatieblad van de Europese Unie NL L-serie 2025/20 7.3.2025 GEDELEGEERDE VERORDENING (EU) 2025/20 VAN DE COMMISSIE van 19 december 2024 tot aanvulling van Verordening (EU) 2018/1139 van het Europees Parlement en de Raad door de vaststelling van eisen voor de veilige verlening van grondafhandelingsdiensten en voor organisaties die deze diensten verlenen (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2018/1139 van het Europees Parlement en de Raad van 4 juli 2018 inzake gemeenschappelijke regels op het gebied van burgerluchtvaart en tot oprichting van een Agentschap van de Europese Unie voor de veiligheid van de luchtvaart, en tot wijziging van de Verordeningen (EG) nr. 2111/2005, (EG) nr. 1008/2008, (EU) nr. 996/2010, (EU) nr. 376/2014 en de Richtlijnen 2014/30/EU en 2014/53/EU van het Europees Parlement en de Raad, en tot intrekking van de Verordeningen (EG) nr. 552/2004 en (EG) nr. 216/2008 van het Europees Parlement en de Raad en Verordening (EEG) nr. 3922/91 van de Raad ( 1 ) , en met name artikel 39, lid 1, punten d) en e), Overwegende hetgeen volgt: (1) Bij Verordening (EU) 2018/1139 zijn de essentiële eisen vastgesteld voor de veilige verlening van grondafhandelingsdiensten en organisaties die deze diensten verlenen op luchtvaartterreinen in de Unie die binnen het toepassingsgebied van die verordening vallen. Krachtens artikel 37, lid 2, moeten verleners van grondafhandelingsdiensten een verklaring afleggen over hun bekwaamheid om zich te kwijten van hun verantwoordelijkheden in verband met de veilige verlening van grondafhandelingsdiensten. (2) Om een totaalsysteembenadering en een basisveiligheid bij alle luchtvaartgerelateerde activiteiten te waarborgen, moeten in overeenstemming met het subsidiariteitsbeginsel gedetailleerde regels voor de verlening van grondafhandelingsdiensten en de rechten en verantwoordelijkheden van de organisaties die deze diensten verlenen, worden vastgesteld. (3) Overeenkomstig artikel 4 van Verordening (EU) 2018/1139 moeten die regels de stand van de techniek en de beste praktijken op het gebied van grondafhandeling weerspiegelen; rekening houden met de toepasselijke normen en aanbevolen praktijken van de Internationale Burgerluchtvaartorganisatie (ICAO) en de wereldwijde ervaring met grondafhandelingsactiviteiten, alsook met de wetenschappelijke en technische vooruitgang op het gebied van grondafhandeling; in verhouding staan tot de omvang en complexiteit van de grondafhandelingsactiviteiten; en de nodige flexibiliteit bieden voor individueel aangepaste naleving. (4) De verordening moet zorgen voor een gelijk speelveld bij het verlenen van grondafhandelingsdiensten voor alle organisaties die deze diensten verlenen, met inbegrip van luchtvaartuigexploitanten die aan zelfafhandeling doen, op luchtvaartterreinen die binnen het toepassingsgebied van Verordening (EU) 2018/1139 vallen. (5) Voor luchtvaartuigexploitanten die aan zelfafhandeling doen of voor exploitanten van luchtvaartterreinen die grondafhandelingsdiensten verlenen en die reeds over beheersysteemstructuren beschikken die vereist zijn op grond van andere luchtvaartregelgeving van de Unie, moeten de grondafhandelingseisen gemakkelijk te integreren zijn, zodat het bestaande systeem van organisaties en nationale bevoegde autoriteiten zo min mogelijk wordt verstoord. Daarom moet deze verordening zo veel mogelijk in overeenstemming worden gebracht met Verordeningen (EU) nr. 965/2012 ( 2 ) en (EU) nr. 139/2014 ( 3 ) van de Commissie, aangezien het grondafhandelingsdomein een raakvlak is tussen activiteiten in de lucht en activiteiten op het luchtvaartterrein; de beheersystemen, zoals geregeld bij deze handelingen, moeten derhalve op elkaar worden afgestemd en moeten de nodige kruisverwijzingen bevatten. (6) Deze verordening is niet van toepassing op grondafhandelingsactiviteiten die reeds zijn gereguleerd bij andere handelingen, zoals vluchtdispatching, ladingscontrole en toezicht op de grond, die onder Verordening (EU) nr. 965/2012 vallen, marshalling van luchtvaartuigen, dat onder Verordening (EU) nr. 139/2014 valt, of oliebehandeling, die onder Verordening (EU) nr. 1321/2014 van de Commissie ( 4 ) valt. (7) Voor wat zelfafhandeling door luchtvaartuigexploitanten betreft, mag deze verordening, overeenkomstig het evenredigheidsbeginsel, alleen van toepassing zijn op zelfafhandelingsactiviteiten door luchtvaartuigexploitanten die commerciële luchtvervoersactiviteiten uitvoeren met complexe motoraangedreven luchtvaartuigen. Verordening (EU) nr. 965/2012 wordt geacht voldoende rekening te houden met de veiligheidsrisico’s van zelfafhandelingsactiviteiten die worden uitgevoerd door exploitanten die activiteiten uitvoeren die geen commercieel luchtvervoer zijn, hetzij met complexe, hetzij met andere dan complexe motoraangedreven luchtvaartuigen. (8) De in deze verordening vervatte maatregelen moeten de veiligheid van grondafhandelingsdiensten en een veiligheidscultuur binnen de organisaties die deze diensten verlenen, verbeteren en bevorderen. Daarom moeten de in deze verordening vastgestelde eisen voorzien in de nodige instrumenten en in een beschrijving van het proces voor organisaties om een veiligheidsrapportagesysteem in te voeren, hen te helpen de uit die verslagen verkregen veiligheidsgegevens te verzamelen en te analyseren, en een veiligheidscultuur tot stand te brengen en te bevorderen met elke persoon die in hun organisatie werkzaam is. (9) Krachtens deze verordening moeten grondafhandelingsorganisaties de volledige verantwoordelijkheid op zich nemen voor de veilige verlening van diensten, hun activiteiten en de beheersing van de operationele risico’s van hun activiteiten, terwijl luchtvaartuigexploitanten verantwoordelijk blijven voor de veiligheid van de luchtvaartuigen en voor de vlucht en exploitanten van luchtvaartterreinen verantwoordelijk blijven voor de veilige exploitatie van luchtvaartterreinen. Derhalve moeten grondafhandelingsorganisaties een beheersysteem ontwikkelen en toepassen met doeltreffende veiligheidsbeheerprocessen waarmee de veiligheidsrisico’s, met inbegrip van die welke voortvloeien uit interfaces met de luchtvaartuigexploitanten en de exploitanten van luchtvaartterreinen, kunnen worden geïdentificeerd en beheerd door passende en evenredige risicobeperkende maatregelen toe te passen. (10) Het door grondafhandelingsorganisaties ontwikkelde en ingevoerde beheersysteem moet evenredig zijn, aanpasbaar zijn aan de omvang en complexiteit van hun organisatie en activiteiten, en moet betrekking hebben op het beheer van de veiligheid, het beheer van wijzigingen, veiligheidsrapportage, opleiding van personeel, gegevens en documentatie, onderhoud van gebruikte grondafhandelingsapparatuur, identificatie van veiligheidsgerelateerde interfaces met andere belanghebbenden die betrokken zijn bij grondafhandelingsactiviteiten, operationele procedures en toezicht op de naleving. Grondafhandelingsorganisaties moeten streven naar de ontwikkeling en bevordering van een veiligheidscultuur binnen de organisatie, waarin werknemers hun individuele belang in de luchtvaartveiligheidsketen begrijpen en actief bijdragen tot het handhaven en verbeteren van het veiligheidsniveau bij hun dagelijkse operationele taken. Deze verordening bevat bepalingen om organisaties te ondersteunen bij het ontwikkelen en opbouwen van een gezonde rapportagecultuur. (11) Om te zorgen voor een gemeenschappelijke aanpak van de veiligheidsrisico’s die voortvloeien uit de interfaces tussen grondafhandeling, luchtvaartuigen en luchthavenactiviteiten, en om een gemeenschappelijk begrip van gevaren en risico’s te bevorderen, moeten grondafhandelingsorganisaties, luchtvaartuigexploitanten en exploitanten van luchtvaartterreinen over dezelfde veiligheidsinformatie en veiligheidsgegevens beschikken wanneer deze relevant zijn voor hen en wanneer deze informatie en gegevens van invloed kunnen zijn op de veiligheidsprestaties van beide organisaties. Daartoe moeten dergelijke organisaties relevante veiligheidsinformatie en informatie die voortvloeit uit voorvalmeldingen of toezichtinspecties en audits, kunnen uitwisselen. (12) Grondafhandelingsdiensten die aan een luchtvaartuig op een luchtvaartterrein worden verleend, vormen op zichzelf een raakvlak tussen luchtvaartuigen en activiteiten op luchtvaartterreinen. De veiligheidsrisico’s die uit deze situatie voortvloeien, moeten naar behoren worden erkend door middel van een regelgevingskader voor de interactie tussen organisaties, zodat zij de operationele interfaces die gevolgen hebben voor de veiligheid kunnen identificeren en passende risicobeperkende maatregelen kunnen nemen om de risico’s tijdens de exploitatie tot een minimum te beperken. Tegelijkertijd moeten grondafhandelingsorganisaties de veiligheid op voet van gelijkheid kunnen bespreken met de andere belanghebbenden die betrokken zijn bij die operationele interfaces en hen de mogelijkheid bieden hun eigen operationele procedures toe te passen indien deze gebaseerd zijn op hun processen voor het beheer van veiligheidsrisico’s en indien dit is overeengekomen met de luchtvaartuigexploitant waaraan zij diensten verlenen. (13) Om een soepele overgang van de bestaande nationale regelgeving van de lidstaten naar deze verordening te waarborgen, moeten grondafhandelingsorganisaties die reeds actief zijn op het moment dat deze verordening van toepassing wordt, voldoende tijd en minimumvoorwaarden krijgen om over te stappen van de bestaande nationale regelgeving van de lidstaten naar deze verordening. (14) De opleiding van operationeel grondafhandelingspersoneel is een van de belangrijkste maatregelen om de veiligheidsrisico’s bij grondafhandelingsactiviteiten te beperken. De grondafhandelingsorganisaties moeten ervoor zorgen dat al het operationele personeel dat betrokken is bij grondafhandelingsactiviteiten bekwaam is om die diensten te verlenen. De bekwaamheid van het operationele personeel moet altijd behouden blijven. Daarom worden in deze verordening minimumeisen vastgesteld met betrekking tot het opleidings- en beoordelingsprogramma voor het veiligheidsrelevante personeel, om ervoor te zorgen dat het de vaardigheden ontwikkelt en behoudt die nodig zijn om zijn taken veilig en doeltreffend uit te voeren. (15) Om de mobiliteit van personeel tussen grondafhandelingsorganisaties te ondersteunen en de opleidingskosten te verlagen bij herscholing van een nieuwe werknemer die reeds de vereiste kwalificaties heeft behaald bij de vorige werkgever, moet grondafhandelingspersoneel gemakkelijk een bewijs van reeds voltooide opleiding kunnen overleggen. De grondafhandelingsorganisatie moet de werknemer daarom op verzoek een kopie van de respectieve opleidingsgegevens verstrekken, die een gemakkelijke beoordeling en wederzijdse erkenning van opleidingen door onder deze verordening vallende organisaties mogelijk moet maken. (16) De vliegveiligheid en de veilige verlening van grondafhandelingsdiensten zijn sterk afhankelijk van het gebruik van functionele, goed onderhouden grondapparatuur. De functionaliteit van de apparatuur die wordt gebruikt voor het verlenen van grondafhandelingsdiensten moet worden gewaarborgd door de toepassing van een onderhoudsprogramma, met inbegrip van preventief onderhoud, dat wordt ontwikkeld en toegepast overeenkomstig de instructies en handleidingen van de fabrikant van de apparatuur. De regels moeten ook technologieneutraal zijn, om innovaties en een vlotte invoering van nieuwe technologieën in een snel tempo mogelijk te maken, met behoud van een milieuvriendelijke benadering van de keuze van grondapparatuur. Tegelijkertijd moeten de regels organisaties de mogelijkheid bieden om praktijken en bedrijfsmodellen vast te stellen en toe te passen die de congestie van luchtvaartterreinen tot een minimum beperken en de activiteiten op luchtvaartterreinen veiliger en efficiënter maken, zoals het bundelen van apparatuur of een “safety stack”-model, wanneer de specifieke kenmerken van het luchtvaartterrein de toepassing van dergelijke bedrijfsmodellen mogelijk maken. (17) Deze verordening moet zorgen voor een pragmatische en evenwichtige aanpak tussen prescriptieve en prestatiegerelateerde regels. Een flexibele benadering van de eisen inzake operationele procedures voor grondafhandelingsdiensten is van cruciaal belang voor het bereiken van de veiligheidsdoelstellingen. Daarom is het van essentieel belang dat de eisen met betrekking tot de operationele procedures prestatiegericht blijven en gebaseerd zijn op de vrijwillige toepassing van sectorale normen en goede praktijken en gevestigde operationele procedures van luchtvaartuigexploitanten en grondafhandelingsorganisaties. (18) Op grond van de essentiële eisen van bijlage VII, punt 4.1, c), bij Verordening (EU) 2018/1139 moeten organisaties grondafhandelingsdiensten verlenen overeenkomstig de operationele instructies en procedures van de luchtvaartuigexploitanten. De operationele procedures voor dezelfde grondafhandelingsdienst aan hetzelfde type luchtvaartuig kunnen aanzienlijk verschillen tussen luchtvaartuigexploitanten; dit vergroot het risico op menselijke fouten, kan leiden tot schade aan luchtvaartuigen en kan de vliegveiligheid in gevaar brengen. Op grond van de essentiële eisen van bijlage VII, punt 4.2.3, bij Verordening (EU) 2018/1139 moeten grondafhandelingsorganisaties hun eigen operationele procedures voor het verlenen van grondafhandelingsdiensten ontwikkelen. Deze verordening stelt grondafhandelingsorganisaties in staat hun eigen operationele procedures toe te passen als de luchtvaartuigexploitant daarmee instemt. Bovendien stelt deze verordening grondafhandelingsorganisaties formeel verantwoordelijk voor de veiligheid van hun eigen diensten door de toepassing van een doeltreffend veiligheidsbeheersysteem. Dit moet grondafhandelingsorganisaties ook ondersteunen bij het ontwikkelen, beoordelen, bespreken en overeenkomen met de luchtvaartuigexploitanten van gemeenschappelijke operationele procedures die veilig zijn voor beide partijen. Al deze elementen, die in verschillende vereisten zijn opgenomen, moeten het bestaande niveau van vertrouwen tussen de luchtvaartuigexploitant en zijn verlener van grondafhandelingsdiensten verbeteren en leiden tot een harmonisatie van de operationele procedures. (19) Deze verordening moet er verder voor zorgen dat organisaties solide elementen krijgen om hun analyse van de oorzaken van gebeurtenissen die via hun eigen processen voor toezicht op de naleving of via het toezicht van de nationale bevoegde autoriteit zijn vastgesteld, te verbeteren, en ook om hun cultuur van veiligheidsrapportage te verbeteren. Tegelijkertijd moet de verordening ook een kader bieden waarbinnen de nationale bevoegde autoriteiten rechtstreekse en consistente feedback over gemelde grondafhandelingsevenementen aan de grondafhandelingsorganisaties verstrekken. (20) De grondafhandelingssector en de nationale bevoegde autoriteiten moeten voldoende tijd krijgen om het nieuwe regelgevingskader na de inwerkingtreding van deze verordening ten uitvoer te leggen. Daarom moet de toepasbaarheid van het nieuwe kader gedurende een overgangsperiode van drie jaar worden uitgesteld en dat van de vereisten betreffende het beheer van informatiebeveiliging gedurende een overgangsperiode van zes jaar. (21) De in deze verordening vastgestelde eisen zijn gebaseerd op Advies nr. 01/2024 ( 5 ) , dat door het Agentschap is uitgebracht overeenkomstig artikel 75, lid 2, punten b) en c), en artikel 76, lid 1, van Verordening (EU) 2018/1139. (22) Overeenkomstig artikel 128, lid 4, van Verordening (EU) 2018/1139, heeft de Commissie de door elke lidstaat aangewezen deskundigen geraadpleegd overeenkomstig de beginselen die zijn neergelegd in het Interinstitutioneel Akkoord van 13 april 2016 over beter wetgeven ( 6 ) , HEEFT DE VOLGENDE VERORDENING VASTGESTELD: Artikel 1 Onderwerp Bij deze verordening worden gemeenschappelijke eisen vastgesteld voor het verlenen van grondafhandelingsdiensten en voor organisaties die deze diensten verlenen op luchtvaartterreinen die binnen het toepassingsgebied van Verordening (EU) 2018/1139 vallen. Artikel 2 Toepassingsgebied 1.   Deze verordening is van toepassing op de grondafhandelingsorganisaties die een van de in lid 2 gespecificeerde grondafhandelingsdiensten verlenen op een of meer luchtvaartterreinen die binnen het toepassingsgebied van Verordening (EU) 2018/1139 vallen. 2.   Deze verordening is van toepassing op de volgende diensten die aan vliegtuigen worden verleend: a) de afhandeling van passagiers, onder wie ook passagiers met beperkte mobiliteit, met inbegrip van veiligheidsaspecten van de aanvaarding van passagiers en bagage op het luchtvaartterrein, de veiligheid van passagiers tijdens het in- en uitstappen met behulp van grondapparatuur en tijdens transit of transfer, en het vervoer van passagiers op de grond tussen de terminal van het luchtvaartterrein en het luchtvaartuig; b) bagageafhandeling, met inbegrip van bagage-identificatie, sortering, bundeling, vervoer, aankomst en ophaling; c) de volgende activiteiten op het gebied van luchtvaartuigonderhoud: i) exploitatie van grondafhandelingsapparatuur die wordt gebruikt voor grondafhandelingsdiensten, met inbegrip van het laden en lossen van catering, en de verplaatsing van die grondafhandelingsapparatuur op het platform en rond het luchtvaartuig; ii) bijtanken en leegpompen van luchtvaartuigen, namelijk into-plane-tankdiensten op het luchtvaartterrein; iii) toiletdiensten voor luchtvaartuigen; iv) drinkwaterdiensten; v) reiniging van de buitenkant van luchtvaartuigen; vi) ijsvrij maken van luchtvaartuigen en ijsbestrijding; d) de volgende activiteiten met betrekking tot de turnaround van luchtvaartuigen: i) activiteiten bij aankomst van luchtvaartuigen, met inbegrip van het vastzetten van luchtvaartuigen op de grond; ii) laden en lossen van bagage, vracht, post, catering en toezicht op het laden; iii) activiteiten bij vertrek van het luchtvaartuig; iv) slepen en achteruitduwen van luchtvaartuigen; e) de volgende vracht- en postafhandeling op een luchtvaartterrein: i) aanvaarding van vracht namens de luchtvaartuigexploitant; ii) definitieve opbouw en opslag; iii) definitieve weging en etikettering van laadeenheden; iv) eindcontroles vóór luchtvervoer; v) vervoer van vracht en post over de grond tussen het punt van de laatste controles en het luchtvaartuig. 3.   Deze verordening is niet van toepassing op de volgende activiteiten en organisaties die deze uitvoeren: a) marshalling van luchtvaartuigen; b) taken op het gebied van vluchtdispatching die worden uitgevoerd door vluchtadviseurs zoals gedefinieerd in Verordening (EU) nr. 965/2012; c) ladingscontroletaken in verband met laadplanning, massa- en balansberekeningen, berichten en communicatie over ladingscontrole, en de afgifte van ladingscontroledocumenten; d) toezicht op de grond; e) olieafhandeling voor het luchtvaartuig (met inbegrip van aanvulling, onderhoud) uitgevoerd door onderhoudsorganisaties die zijn erkend krachtens Verordening (EU) nr. 1321/2014, andere organisaties die voldoen aan Verordening (EU) nr. 1321/2014 en andere onderhoudsorganisaties die houder zijn van een erkenning die is afgegeven overeenkomstig ICAO-bijlage 8, hoofdstuk 6; f) reiniging van de buitenkant van luchtvaartuigen uitgevoerd door onderhoudsorganisaties die zijn erkend krachtens Verordening (EU) nr. 1321/2014, andere organisaties die voldoen aan Verordening (EU) nr. 1321/2014 en andere onderhoudsorganisaties die houder zijn van een erkenning die is afgegeven overeenkomstig ICAO-bijlage 8, hoofdstuk 6, voor zover de activiteit is opgenomen in het onderhoudshandboek van de organisatie; g) alle andere grondafhandelingsactiviteiten uitgevoerd door een onderhoudsorganisatie die erkend is krachtens Verordening (EU) nr. 1321/2014, andere organisaties die voldoen aan Verordening (EU) nr. 1321/2014 en andere onderhoudsorganisaties die houder zijn van een erkenning die is afgegeven overeenkomstig ICAO-bijlage 8, hoofdstuk 6, moet het oog op onderhoud van luchtvaartuigen; h) vervoer over de grond van passagiers en bemanningsleden wanneer dit de enige dienst is die door een entiteit wordt verleend; i) zelfafhandeling, indien uitgevoerd door luchtvaartuigexploitanten die een van de volgende types vluchtuitvoeringen verrichten: i) commerciële luchtvervoersactiviteiten met andere dan complexe motoraangedreven luchtvaartuigen; ii) alle vluchtuitvoeringen met complexe of andere dan complexe motoraangedreven luchtvaartuigen die geen commercieel luchtvervoer zijn; j) de afhandeling van passagiers met beperkte mobiliteit of het vervoer op de grond van passagiers en bemanningsleden, of beide, wanneer dit de enige grondafhandelingsdiensten zijn die door een exploitant van een luchtvaartterrein wordt verleend met eigen personeel, en die niet worden gecumuleerd met andere grondafhandelingsdiensten die door die exploitant van het luchtvaartterrein worden verleend. Artikel 3 Definities Voor de toepassing van deze verordening wordt verstaan onder: 1) “grondafhandelingsorganisatie”: een van de volgende: a) een op zichzelf staande grondafhandelingsorganisatie of een grondafhandelingsorganisatie die deel uitmaakt van één bedrijfsgroep van grondafhandelingsorganisaties; b) een luchtvaartterreinexploitant die grondafhandelingsdiensten verleent; c) een luchtvaartuigexploitant die grondafhandelingsdiensten verleent aan zichzelf of binnen één bedrijfsgroep van luchtvaartmaatschappijen (zelfafhandeling); 2) “één bedrijfsgroep van grondafhandelingsorganisaties”: twee of meer grondafhandelingsorganisaties die diensten verlenen in meer dan één lidstaat en geregistreerd zijn op grondgebieden waarop de Verdragen van toepassing zijn, die de harmonisatie van hun beheersystemen en de belangrijkste organisatieprocessen met het oog op de naleving van deze verordening vergemakkelijken, onder meer door dezelfde beleidslijnen, processen en procedures toe te passen op de onderdelen van hun managementsystemen, zoals veiligheidsbeheer, documentatie, toezicht op de naleving, beheer van wijzigingen, opleiding van grondafhandelingspersoneel, operationele procedures en onderhoudsprogramma voor grondafhandelingsapparatuur; 3) “passagiersafhandeling”: activiteiten in verband met elke vorm van bijstand aan aankomende, vertrekkende, transfer- of transitpassagiers, met inbegrip van, indien van toepassing, de aanvaarding van passagiers en bagage, de controle van reisdocumenten en tickets, de afgifte van instapkaarten, gateactiviteiten, het in- en uitstappen van passagiers; 4) “grondapparatuur”: een al dan niet gemotoriseerd voertuig of mobiel toestel of uitrustingsstuk dat is ontworpen en gebouwd en wordt gebruikt voor het verlenen van grondafhandelingsdiensten op het bewegingsgebied van een luchtvaartterrein; 5) “bagageafhandeling”: een proces dat uit verschillende stappen bestaat, waaronder het sorteren van bagage, het bundelen van bagage, het vervoer van bagage van de sorteerruimte naar het luchtvaartuig en omgekeerd, het afleveren van bagage aan de gate, aankomst van bagage, verkeerd behandelde bagage, baggage reconciliation; 6) “into-planetankdienst”: de levering van brandstof aan een luchtvaartuig; 7) “ijsvrij maken van luchtvaartuigen”: een grondprocedure waarbij rijm, ijs en natte of droge sneeuw van een luchtvaartuig worden verwijderd zodat de oppervlakken niet zijn verontreinigd. Dit proces kan bestaan uit een combinatie van ijsvrij maken en ijsbestrijding, die in twee stappen wordt uitgevoerd; 8) “ijsbestrijding”: een grondprocedure die gedurende een beperkte periode (de werkingstijd) bescherming biedt tegen ijs- of rijmvorming en ophoping van droge of natte sneeuw op de behandelde oppervlakken van het luchtvaartuig; 9) “turnaround van een luchtvaartuig”: een gecoördineerd proces van activiteiten in verband met de afhandeling van een luchtvaartuig en de passagiers, bagage, post en vracht, dat plaatsvindt in een vooraf bepaald tijdsinterval tussen de aankomst en het vertrek van het luchtvaartuig; 10) “laden van het luchtvaartuig”: het stouwen van lading of laadeenheden (ULD’s) aan boord van het luchtvaartuig overeenkomstig de laadinstructies; 11) “bagage”: de persoonlijke eigendommen of andere voorwerpen van een passagier of bemanningslid die op een vlucht worden vervoerd; 12) “lading” of “vracht”: andere aan boord van een luchtvaartuig vervoerde goederen of eigendommen dan bagage, post, bedrijfsmateriaal, bedrijfspost en vluchtbenodigdheden, die tijdens de vlucht niet worden verbruikt of gebruikt; 13) “post”: andere zendingen van correspondentie en overige voorwerpen dan bedrijfspost van een luchtvaartmaatschappij, die aangeboden worden door en bedoeld zijn voor levering aan postdiensten overeenkomstig de regels van de Wereldpostunie (Universal Postal Union — UPU); 14) “slepen van luchtvaartuigen”: de voorwaartse beweging van een luchtvaartuig in gebruik of buiten dienst door gebruik te maken van de externe kracht van grondapparatuur die het neuslandingsgestel van het luchtvaartuig ondersteunt of eraan is bevestigd; 15) “achteruitduwen van een luchtvaartuig”: de beweging van een luchtvaartuig uit een parkeerplaats voor vooruit inparkeren, door gebruik te maken van de externe kracht van grondapparatuur. Voor deze handeling kan een trekstang worden gebruikt; 16) “laadeenheid (ULD)”: een toestel voor het groeperen en vastzetten van vracht, post en bagage voor luchtvervoer, bestaande uit ofwel een luchtvaartcontainer, ofwel een combinatie van een luchtvaartpallet en een net, dat is ontworpen om rechtstreeks door het vrachtladingssysteem (CLS) van het luchtvaartuig te worden vastgezet; 17) “ladingscontrole”: een proces dat onder de verantwoordelijkheid van de luchtvaartuigexploitant valt, en dat tot doel heeft ervoor te zorgen dat het luchtvaartuig vóór elke vlucht veilig en efficiënt wordt geladen; 18) “organisatie die grondafhandelingsdiensten verleent in meer dan één lidstaat”: een grondafhandelingsorganisatie of een zelfafhandelende luchtvaartuigexploitant die diensten verleent op luchtvaartterreinen in meer dan één lidstaat en onder toezicht staat van meer dan één bevoegde autoriteit. Dit omvat organisaties die al dan niet deel uitmaken van één bedrijfsgroep van grondafhandelingsorganisaties of van één bedrijfsgroep van luchtvaartmaatschappijen; 19) “audit”: een systematisch, onafhankelijk en gedocumenteerd proces om gegevens te verkrijgen en objectief te evalueren, teneinde na te gaan in hoeverre aan de eisen is voldaan; 20) “inspectie”: in de context van monitoring en toezicht op de naleving, een onafhankelijke en gedocumenteerde beoordeling van de naleving aan de hand van observatie en beoordeling, indien nodig vergezeld van metingen, tests of vergelijkingen met normen, teneinde na te gaan of de toepasselijke eisen zijn nageleefd; een inspectie kan deel uitmaken van een audit, maar kan ook buiten het normale auditplan worden uitgevoerd, met name om na te gaan of een bepaalde bevinding is gesloten; 21) “gevaarlijke goederen”: artikelen of stoffen die een gevaar kunnen vormen voor de gezondheid, de veiligheid, eigendommen of het milieu, en die voorkomen op de lijst van gevaarlijke goederen in de technische voorschriften, of die overeenkomstig die voorschriften zijn gerubriceerd; 22) “technische voorschriften van de ICAO”: ICAO Doc 9284 “Technical Instructions for the Safe Transport of Dangerous Goods by Air”; 23) “kennisgeving aan de gezagvoerder (NOTOC)”: nauwkeurige en leesbare schriftelijke informatie aan de gezagvoerder over zendingen van gevaarlijke goederen of andere speciale vracht die aan boord van het luchtvaartuig moet worden vervoerd; 24) “cultuur van billijkheid”: cultuur van billijkheid zoals gedefinieerd in artikel 2, punt 12, van Verordening (EU) nr. 376/2014 van het Europees Parlement en de Raad ( 7 ) ; 25) “afhandeling van luchtvaartuigen”: alle grondafhandelingsactiviteiten en -communicatie in het bewegingsgebied, met inbegrip van het bijtanken en leegpompen van luchtvaartuigen, het ijsvrij maken van luchtvaartuigen en ijsbestrijding, het aanvullen van drinkwater, toilet- en afvalwaterdiensten, cateringafhandeling, diensten voor het schoonmaken van luchtvaartuigen, de terbeschikkingstelling en het gebruik van grondafhandelingsapparatuur, toegang tot luchtvaartuigen, het vastzetten van luchtvaartuigen op de grond, het laden en lossen van luchtvaartuigen, het achteruitduwen of slepen van luchtvaartuigen, het bevestigen en losmaken van apparatuur, het bedienen van voertuigen en apparatuur in de onmiddellijke nabijheid van het luchtvaartuig; 26) “aviobrug”: een telescopische loopbrug tussen een luchthaventerminal en een luchtvaartuig voor het in- en uitstappen van passagiers; 27) “turnaroundcoördinatie”: een grondafhandelingsfunctie met een veiligheidsrol, die de platformafhandelingsactiviteiten coördineert en eindigt met de vrijgave (dispatch) van een vlucht na voltooiing van de grondafhandelingsdiensten aan het luchtvaartuig op het platform; 28) “vrachtcompartiment”: het gedeelte van een luchtvaartuig dat kan worden gebruikt voor het vervoer van vracht en/of bagage; 29) “vliegtuigopstelplaats (ERA)”: een veiligheidsbufferzone rond het luchtvaartuig, die vóór en na aankomst en vertrek van het luchtvaartuig en tijdens het manoeuvreren van het luchtvaartuig van en naar de parkeerpositie vrij moet blijven van belemmeringen en vreemde voorwerpen, met uitzondering van de grondapparatuur en het personeel dat nodig is voor het manoeuvreren; 30) “laadinstructies”: een reeks instructies ter ondersteuning van de persoon die toezicht houdt op het laden van het luchtvaartuig, om ervoor te zorgen dat het luchtvaartuig correct en veilig wordt geladen; 31) “massa- en balansdocumentatie”: documenten met gegevens over de massa en balans van het luchtvaartuig, het zwaartepunt, de lading van het luchtvaartuig, de kennisgeving aan de gezagvoerder (NOTOC) met betrekking tot gevaarlijke goederen, de laadinstructies, informatie over de lading. Artikel 4 Voorwaarden en procedures voor organisaties die grondafhandelingsdiensten verlenen De voorwaarden en procedures voor organisaties die grondafhandelingsdiensten verlenen om te verklaren dat zij in staat zijn en over de middelen beschikken om zich te kwijten van de verantwoordelijkheden voor de veilige verlening van diensten als bedoeld in artikel 37, lid 2, van Verordening (EU) 2018/1139, zijn vastgesteld in de bijlagen I en II bij deze verordening. Artikel 5 Overgangsbepalingen Organisaties die op 27 maart 2025 reeds grondafhandelingsdiensten verlenen, dienen vanaf 27 maart 2024 een verklaring in overeenkomstig punt ORGH.DEC.100 van bijlage I bij deze verordening, in overeenstemming met een plan dat is opgesteld en overeengekomen met hun bevoegde autoriteit als bedoeld in ORGH.GEN.105 van bijlage I bij deze verordening. Artikel 6 Inwerkingtreding en toepassing 1.   Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . 2.   Zij is van toepassing met ingang van 27 maart 2028. 3.   Punt ORGH.MGM.201 van bijlage I bij deze verordening is echter van toepassing met ingang van 27 maart 2031. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 19 december 2024. Voor de Commissie De voorzitter Ursula VON DER LEYEN ( 1 ) PB L 212 van 22.8.2018, blz. 1 , ELI: http://data.europa.eu/eli/reg/2018/1139/oj . ( 2 ) Verordening (EU) nr. 965/2012 van de Commissie van 5 oktober 2012 tot vaststelling van technische eisen en administratieve procedures voor vluchtuitvoering, overeenkomstig Verordening (EG) nr. 216/2008 van het Europees Parlement en de Raad ( PB L 296 van 25.10.2012, blz. 1 , ELI: http://data.europa.eu/eli/reg/2012/965/oj ). ( 3 ) Verordening (EU) nr. 139/2014 van de Commissie van 12 februari 2014 tot vaststelling van eisen en administratieve procedures met betrekking tot luchtvaartterreinen, overeenkomstig Verordening (EG) nr. 216/2008 van het Europees Parlement en de Raad ( PB L 44 van 14.2.2014, blz. 1 , ELI: http://data.europa.eu/eli/reg/2014/139/oj ). ( 4 ) Verordening (EU) nr. 1321/2014 van de Commissie van 26 november 2014 betreffende de blijvende luchtwaardigheid van luchtvaartuigen en luchtvaartproducten, -onderdelen en -uitrustingsstukken, en betreffende de goedkeuring van bij voornoemde taken betrokken organisaties en personen ( PB L 362 van 17.12.2014, blz. 1 , ELI: http://data.europa.eu/eli/reg/2014/1321/oj ). ( 5 ) https://www.easa.europa.eu/en/document-library/opinions/opinion-no-012024 . ( 6 ) PB L 123 van 12.5.2016, blz. 1 , ELI: http://data.europa.eu/eli/agree_interinstit/2016/512/oj . ( 7 ) Verordening (EU) nr. 376/2014 van het Europees Parlement en de Raad van 3 april 2014 inzake het melden, onderzoeken en opvolgen van voorvallen in de burgerluchtvaart en tot wijziging van Verordening (EU) nr. 996/2010 van het Europees Parlement en de Raad en tot intrekking van Richtlijn 2003/42/EG van het Europees Parlement en de Raad en de Verordeningen (EG) nr. 1321/2007 en (EG) nr. 1330/2007 van de Commissie ( PB L 122 van 24.4.2014, blz. 18 , ELI: http://data.europa.eu/eli/reg/2014/376/oj ). BIJLAGE I VERANTWOORDELIJKHEDEN VAN GRONDAFHANDELINGSORGANISATIES MET BETREKKING TOT DE VEILIGE VERLENING VAN DIENSTEN EN VOORWAARDEN EN PROCEDURES VOOR DE VERKLARING (DEEL-ORGH) SUBDEEL GEN ALGEMENE VEREISTEN ORGH.GEN.100 Toepassingsgebied Deze bijlage bevat voorschriften inzake het volgende: a) verantwoordelijkheden van de in artikel 3, punt 1), van deze verordening genoemde organisaties die grondafhandelingsdiensten verlenen op een of meer luchtvaartterreinen die binnen het toepassingsgebied van Verordening (EU) 2018/1139 vallen; b) voorwaarden en procedures voor de verklaring door deze organisaties. ORGH.GEN.105 Bevoegde autoriteit a) De bevoegde autoriteit die verantwoordelijk is voor het ontvangen van de verklaringen van een organisatie die grondafhandelingsdiensten verleent op een luchtvaartterrein dat binnen het toepassingsgebied van Verordening (EU) 2018/1139 valt, is de autoriteit die is aangewezen door de lidstaat waar het luchtvaartterrein zich bevindt. b) Eén bedrijfsgroep van grondafhandelingsorganisaties of een zelfafhandelende luchtvaartuigexploitant die zijn hoofdvestiging in een lidstaat heeft en grondafhandelingsdiensten verleent in meer dan één lidstaat, dient een verklaring in bij de bevoegde autoriteit die is aangewezen door de lidstaat waar de hoofdvestiging van de organisatie zich bevindt. c) De hoofdvestiging van één bedrijfsgroep van grondafhandelingsorganisaties als bedoeld in punt b) wordt bepaald op basis van alle volgende criteria: 1) het is de plaats waar de financiële functies van het bedrijf worden uitgeoefend; deze omvatten alle financiële activiteiten die nodig zijn om de organisatie te beheren en ze levensvatbaar en financieel gezond te houden; 2) het is de plaats waar de verantwoordelijke manager, die de uiteindelijke verantwoordelijkheid draagt voor de veiligheid binnen zijn organisatie, zijn rol uitoefent; 3) het is het effectieve en feitelijke controlecentrum vanwaaruit de bedrijfsontwikkeling en -continuïteit, de strategie en de planningsactiviteiten die van invloed zijn op de bedrijfsgroep van grondafhandelingsorganisaties als geheel, regelmatig worden beheerd. ORGH.GEN.110 Verantwoordelijkheden van de grondafhandelingsorganisatie a) De grondafhandelingsorganisatie is verantwoordelijk voor de veilige verlening van diensten overeenkomstig al het volgende: 1) Verordening (EU) 2018/1139 en de bijbehorende gedelegeerde en uitvoeringshandelingen; 2) haar op grond van artikel 37, lid 2, van Verordening (EU) 2018/1139 ingediende verklaring; 3) de procedures voor lokale activiteiten in het handboek van het luchtvaartterrein, als bedoeld in punt 4.1, b), van bijlage VII bij Verordening (EU) 2018/1139, die als gebruiker van het luchtvaartterrein op haar van toepassing zijn; 4) de operationele procedures en instructies van de luchtvaartuigexploitant met betrekking tot grondafhandelingsdiensten, indien deze beschikbaar zijn; zo niet worden de diensten verleend in overeenstemming met de operationele procedures van de grondafhandelingsorganisatie. b) De grondafhandelingsorganisatie stelt een handboek voor grondafhandeling op overeenkomstig ORGH.DOC.110 en handelt in overeenstemming daarmee. c) De grondafhandelingsorganisatie stelt normen en doelstellingen vast voor de veilige uitvoering van grondafhandelingsactiviteiten en ontwikkelt operationele procedures om deze te verwezenlijken. Zij stelt ook de functies vast die nodig zijn om die activiteiten uit te voeren, met inbegrip van de besluitvorming, het gezag, de taken en de verantwoordelijkheden van die functies. d) De grondafhandelingsorganisatie zorgt ervoor dat alle personeelsleden die betrokken zijn bij grondafhandelingsactiviteiten: 1) naar behoren zijn opgeleid en blijk hebben gegeven van hun bekwaamheid om de hen toegewezen taken uit te voeren alvorens deze taken zonder toezicht te mogen uitvoeren, en dat zij hun bekwaamheid behouden; 2) zich bewust zijn van hun verantwoordelijkheden en begrijpen wat hun rol is en hoe hun taken verband houden met de veiligheid van luchtvaartterreinen en luchtvervoersactiviteiten. e) Wanneer grondapparatuur wordt gebruikt om grondafhandelingsactiviteiten uit te voeren, moet de grondafhandelingsorganisatie een onderhoudsprogramma voor haar grondapparatuur opstellen en uitvoeren. ORGH.GEN.115 Aanvang van de activiteiten Een grondafhandelingsorganisatie mag van start gaan met haar activiteiten op een luchtvaartterrein als zij aan beide volgende voorwaarden voldoet: a) er zijn formele regelingen getroffen met de exploitant van dat luchtvaartterrein; b) de grondafhandelingsorganisatie heeft een verklaring betreffende haar activiteiten ingediend bij de bevoegde autoriteit aan de hand van het formulier in aanhangsel 1. ORGH.GEN.120 Wijzen van naleving a) De grondafhandelingsorganisatie mag, in plaats van de door het Agentschap vastgestelde aanvaardbare wijzen van naleving, alternatieve wijzen van naleving (AltMoC) gebruiken om de naleving van Verordening (EU) 2018/1139 en de gedelegeerde en uitvoeringshandelingen daarvan aan te tonen. b) Als de grondafhandelingsorganisatie gebruikmaakt van AltMoC, verstrekt zij de bevoegde autoriteit de lijst van die AltMoC en stelt zij deze tijdig ter beschikking van de bevoegde autoriteit voor toezichtsdoeleinden. c) Indien een organisatie die grondafhandelingsdiensten verleent in meer dan één lidstaat en haar hoofdvestiging in een lidstaat heeft, een AltMoC alleen toepast op luchtvaartterreinen in één lidstaat, stelt de organisatie alleen de bevoegde autoriteit van die lidstaat daarvan in kennis. Indien een dergelijke organisatie AltMoC toepast op al haar stations in de lidstaten, stelt zij de bevoegde autoriteit die is aangewezen door de lidstaat waar haar hoofdvestiging zich bevindt, daarvan in kennis. ORGH.GEN.125 Gebruik van sectorale normen Om zich van hun verantwoordelijkheden met betrekking tot de veilige verlening van grondafhandelingsdiensten te kwijten, kan de grondafhandelingsorganisatie gebruikmaken van haar eigen operationele procedures of sectorale normen, of beide. ORGH.GEN.130 Beheer van wijzigingen a) De grondafhandelingsorganisatie ontwikkelt, implementeert en onderhoudt een proces als onderdeel van haar beheersysteem voor het beheer van wijzigingen van haar gevestigde processen, procedures en diensten. Indien de wijzigingen rechtstreeks van invloed zijn op haar vermogen om veilig grondafhandelingsdiensten te verlenen, moet zij: 1) de veiligheidsrisico’s van de verwachte wijzigingen beoordelen en risicobeperkende maatregelen nemen; 2) bepalen of en hoe de wijzigingen van invloed zijn op haar interfaces met andere organisaties en, indien nodig, die organisaties betrekken bij de veiligheidsrisicobeoordeling en risicobeperking, en deze risicobeperkende maatregelen op elkaar afstemmen om tegenstrijdigheden of verslechtering van de veiligheid te voorkomen; 3) de wijzigingen en risicobeperkende maatregelen meedelen aan de organisaties die er gevolgen van ondervinden; 4) het proces documenteren. b) Indien de wijzigingen van invloed zijn op haar verklaring, werkt de grondafhandelingsorganisatie de verklaring bij en dient zij deze onverwijld in bij de bevoegde autoriteit. c) Onverminderd de punten a) en b) moeten de beoordeling van risico’s die voortvloeien uit geplande wijzigingen en de bijbehorende documentatie in verhouding staan tot de omvang en complexiteit van de grondafhandelingsorganisatie. d) Onverminderd de punten a), b) en c) kunnen luchtvaartuigexploitanten die zelfafhandeling verrichten en exploitanten van luchtvaartterreinen die grondafhandelingsdiensten verlenen, hun reeds bestaande proces voor het beheer van wijzigingen toepassen om de wijzigingen in verband met de verlening van grondafhandelingsdiensten te beheren. e) De grondafhandelingsorganisatie verstrekt de bevoegde autoriteit tijdig vóór een audit of inspectie de relevante documentatie met betrekking tot punt a). ORGH.GEN.140 Toegang Om te bepalen of een grondafhandelingsorganisatie handelt in overeenstemming met haar verklaring, zorgt de grondafhandelingsorganisatie ervoor dat de personen die naar behoren gemachtigd zijn door de bevoegde autoriteit die verantwoordelijk is voor het toezicht op die organisatie, te allen tijde: a) toegang krijgen tot alle faciliteiten, documenten, registers, gegevens, procedures of enig ander materiaal dat relevant is voor de activiteit van de organisatie; b) alle door de bevoegde autoriteit nodig geachte acties, inspecties, tests, beoordelingen of oefeningen mogen uitvoeren of bijwonen. ORGH.GEN.145 Verstrekking van documentatie voor toezichtsdoeleinden De grondafhandelingsorganisatie dient de recentste versie van de volgende documenten in bij de in ORGH.GEN.105 genoemde bevoegde autoriteit, bij voorkeur in elektronische vorm, binnen een met de bevoegde autoriteit overeengekomen termijn en tijdig vóór een toezichtsaudit of -inspectie: a) indien van toepassing, een lijst van de AltMoC die voor de grondafhandelingsactiviteiten zijn gebruikt; b) het grondafhandelingshandboek van de organisatie; c) alle andere documenten waar de bevoegde autoriteit om verzoekt ter voorbereiding van een audit of inspectie. ORGH.GEN.150 Bevindingen en corrigerende maatregelen a) Wanneer de bevoegde autoriteit vaststelt dat er sprake is van niet-naleving, onderneemt de grondafhandelingsorganisatie de volgende stappen binnen de door de bevoegde autoriteit vastgestelde termijn: 1) de onderliggende oorza(a)k(en) van en de factoren die bijdragen tot de niet-naleving vaststellen; 2) een corrigerend actieplan ontwikkelen waarin de onderliggende oorza(a)k(en) van en de factoren die bijdragen tot de niet-naleving, worden aangepakt; 3) aantonen dat de corrigerende maatregelen tot tevredenheid van de bevoegde autoriteit zijn uitgevoerd, hetzij op het niveau van het beheersysteem, hetzij op het niveau van het station, hetzij op beide, naargelang het geval. b) In aanvulling op punt a) worden, in het geval van een organisatie die grondafhandelingsdiensten verleent in meer dan één lidstaat die al dan niet deel uitmaakt van één bedrijfsgroep, de bevindingen over de activiteiten of een onderdeel van het beheersysteem van de organisatie in één station en de bijbehorende corrigerende actieplannen en corrigerende maatregelen door de verantwoordelijke persoon in dat station meegedeeld aan het hoofdkantoor van de organisatie in haar hoofdvestiging. c) Wanneer de niet-naleving rechtstreeks gevolgen heeft voor het veiligheidsrisico binnen of de verantwoordelijkheden van de luchtvaartuigexploitant of de exploitant van het luchtvaartterrein, stelt de grondafhandelingsorganisatie de exploitant van het luchtvaartterrein en de betrokken luchtvaartuigexploitanten onverwijld in kennis van de in punt a) genoemde maatregelen en coördineert zij die maatregelen in voorkomend geval met hen binnen de in punt a) bedoelde termijn. ORGH.GEN.155 Onmiddellijke reactie op een veiligheidsprobleem en veiligheidsrichtsnoeren a) De grondafhandelingsorganisatie voert onverwijld alle door de bevoegde autoriteit voorgeschreven veiligheidsmaatregelen of veiligheidsrichtsnoeren uit als onmiddellijke reactie op een veiligheidsprobleem. b) De grondafhandelingsorganisatie stelt de luchtvaartuigexploitant aan wie zij diensten verleent en de betrokken luchtvaartterreinexploitanten onverwijld in kennis van de uitvoering van de in punt a) bedoelde maatregelen of veiligheidsrichtsnoeren. ORGH.GEN.160 Melding van veiligheidsgerelateerde voorvallen a) Als onderdeel van haar in punt ORGH.MGM.200 van deze bijlage bedoelde beheersysteem moet de grondafhandelingsorganisatie een systeem voor de melding van veiligheidsgerelateerde voorvallen en gebeurtenissen opzetten en onderhouden; dit systeem moet voldoen aan de eisen van Verordening (EU) nr. 376/2014 en Verordening (EU) 2018/1139, en aan de bijbehorende gedelegeerde en uitvoeringshandelingen. Dit systeem heeft betrekking op verplichte en vrijwillige melding. b) De grondafhandelingsorganisatie meldt: 1) elke veiligheidsgerelateerde gebeurtenis of toestand die een luchtvaartuig, de inzittenden of andere personen in gevaar brengt of, indien niet gecorrigeerd of aangepakt, in gevaar kan brengen, en met name elk ongeval of ernstig incident, aan de bevoegde autoriteit van de lidstaat waar het voorval zich heeft voorgedaan en aan elke andere organisatie die volgens die lidstaat op de hoogte moet worden gesteld; 2) de gebeurtenissen met gevaarlijke goederen aan de bevoegde autoriteit van de lidstaat waar het voorval zich heeft voorgedaan. c) De grondafhandelingsorganisatie zendt het in punt b) bedoelde voorvalsverslag ook naar de exploitant van het luchtvaartterrein waar het voorval zich heeft voorgedaan en naar de getroffen luchtvaartuigexploitant. Indien van toepassing, wordt het verslag ook doorgestuurd naar de verlener van luchtverkeersdiensten en elke andere betrokken grondafhandelingsorganisatie die actief is op het luchtvaartterrein van het voorval. d) De voorvalsverslagen moeten: 1) zo spoedig mogelijk, maar uiterlijk 72 uur nadat de grondafhandelingsorganisatie kennis heeft gekregen van het voorval, worden doorgestuurd naar de in punt b) bedoelde respectieve autoriteiten en naar de in punt c) bedoelde organisaties, tenzij uitzonderlijke omstandigheden dit verhinderen, en 2) alle relevante informatie bevatten over de toestand waarvan de grondafhandelingsorganisatie ten tijde van de melding weet had. e) Voor de in punt b) bedoelde verslagen stelt de grondafhandelingsorganisatie, in voorkomend geval, een follow-upverslag op met bijzonderheden over de maatregelen die zij voornemens is te nemen om soortgelijke voorvallen in de toekomst te voorkomen, zodra die maatregelen zijn vastgesteld. Het follow-upverslag moet: 1) worden verstuurd naar de in de punten b) en c) bedoelde entiteiten; 2) zijn opgesteld in een vorm en op een wijze die zijn vastgesteld door de in punt b), 1), bedoelde bevoegde autoriteit of, in het geval van gevaarlijke goederen, door de in punt b), 2), bedoelde autoriteit. ORGH.GEN.165 Veiligheidsrapporteringssysteem a) Het in ORGH.GEN.160 bedoelde rapporteringssysteem bevat de nodige middelen en procedures om de grondafhandelingsorganisatie in staat te stellen de veilige verlening van grondafhandelingsdiensten en een veiligheidscultuur binnen de organisatie te verbeteren en te bevorderen. Het moet: 1) een interne regeling voor veiligheidsrapportering omvatten; 2) worden gebruikt voor het identificeren van de oorzaken van en de factoren die hebben bijgedragen tot de gerapporteerde fouten, bijna-botsingen en gevaren, en deze aanpakken in het kader van haar veiligheidsrisicobeheerproces overeenkomstig punt ORGH.MGM.200, punt b), 2); 3) worden gebruikt voor de evaluatie van alle bekende, relevante informatie over fouten, bijna-ongelukken, gevaren en het niet volgen van operationele procedures; 4) het mogelijk maken alle andere veiligheidsrelevante informatie uit te wisselen met de organisaties waarmee het interfaces heeft; 5) voorzien in mogelijkheden voor vrijwillige rapportering en anonieme melding in het kader van het interne systeem voor veiligheidsrapportering; 6) de identiteit van de melder beschermen, de volledige vertrouwelijkheid van zijn persoons- of andere gegevens waarborgen. b) De grondafhandelingsorganisatie moet over procedures beschikken om: 1) de interne veiligheidsrapportering — zowel de verplichte als de vrijwillige — te regelen, ook wanneer de grondafhandelingsorganisatie gebruikmaakt van een afzonderlijke regeling voor vrijwillige rapportering; 2) alle ingediende verslagen te registreren; 3) te bepalen welke gebeurtenissen in aanmerking komen voor rapportering uit hoofde van ORGH.GEN.160, punt b); 4) interne verslagen te onderzoeken, voor zover van toepassing; 5) in samenwerking met de luchtvaartuigexploitant of de exploitant van het luchtvaartterrein, of beide, naargelang het geval, de verslagen of groepen voorvallen met dezelfde onderliggende oorzaak te analyseren en te beoordelen, teneinde veiligheidstekortkomingen aan te pakken en trends vast te stellen; 6) deel te nemen aan het onderzoek van gerapporteerde gebeurtenissen door de exploitant van het luchtvaartterrein of de luchtvaartuigexploitant, naargelang het geval, wanneer de grondafhandelingsorganisatie rechtstreeks wordt getroffen door de gebeurtenis of de voorgestelde risicobeperkende maatregelen; 7) de nodige maatregelen te nemen om de onderliggende oorzaken van het voorval aan te pakken en herhaling te voorkomen; 8) feedback te geven aan de melder, indien deze bekend is, en te beslissen over de passende middelen om de resultaten en de risicobeperkende maatregelen te verspreiden; 9) af te zien van de toewijzing van schuld, overeenkomstig het beginsel van een “cultuur van billijkheid”. c) De grondafhandelingsorganisatie treft regelingen om veiligheidskwesties in verband met uitbestede activiteiten als bedoeld in ORGH.MGM.205 te verzamelen. d) Het systeem voor veiligheidsrapportering moet in verhouding staan tot de omvang en complexiteit van de grondafhandelingsorganisatie. ORGH.GEN.170 Psychoactieve stoffen en geneesmiddelen a) De grondafhandelingsorganisatie past een procedure toe om ervoor te zorgen dat haar personeelsleden: 1) geen taken uitvoeren onder invloed van alcohol, psychoactieve stoffen of geneesmiddelen, met als gevolg dat zij hun taken uitvoeren op een wijze die in strijd is met de veiligheid; 2) geen van deze stoffen gebruiken tijdens de diensttijd. b) De procedure wordt opgenomen in het beheersysteem van de grondafhandelingsorganisatie. SUBDEEL MGM BEHEERSYSTEEM ORGH.MGM.200 Algemene eisen voor het beheersysteem a) De grondafhandelingsorganisatie ontwikkelt en implementeert een beheersysteem dat in verhouding staat tot het type en de complexiteit van de activiteiten, de omvang van de organisatie en de operationele context, teneinde de veiligheidsrisico’s te beheren; zij streeft naar voortdurende verbetering van dit systeem en zorgt voor de bevordering van een veiligheidscultuur binnen haar organisatie. Het beheersysteem omvat alle systemen en processen die de grondafhandelingsorganisatie nodig heeft om zich van haar verantwoordelijkheden te kwijten. b) Het kwaliteitsbeheersysteem omvat het volgende: 1) duidelijk omschreven aansprakelijkheid en verantwoordelijkheid met betrekking tot de algemene activiteiten doorheen de volledige organisatie, met inbegrip van een directe veiligheidsverantwoordingsplicht van de verantwoordelijke manager; 2) een veiligheidsbeheersysteem dat de volgende elementen omvat: i) een beschrijving van de algemene veiligheidsfilosofie en -beginselen van de organisatie, zoals vermeld in het veiligheidsbeleid, ondertekend door de verantwoordelijke manager; ii) een proces om gevaren voor de veiligheid in kaart te brengen en de veiligheidsrisico’s bij grondafhandelingsactiviteiten te beoordelen en te beperken, met inbegrip van de menselijke factoren; iii) een proces om de veiligheidsprestaties van de organisatie te beheren en te verbeteren door veiligheidsdoelstellingen, -normen en -indicatoren vast te stellen, en om de evenredigheid en doeltreffendheid van de risicobeperkende maatregelen bij het aanpakken van de veiligheidsrisico’s te valideren; iv) middelen om de veiligheid binnen de organisatie te bevorderen, met als doel een veiligheidscultuur aan te moedigen, met name middelen om te communiceren over veiligheidskwesties, zodat het personeel zich bewust is van zijn rol bij het handhaven van de veiligheid op de grond en tijdens de vlucht en van zijn bijdrage tot de veiligheidscultuur; v) identificatie van interfaces met andere belanghebbenden en de eigen verantwoordingsplicht, bevoegdheid en verantwoordelijkheid van de grondafhandelingsorganisatie op het gebied van de veiligheid binnen die interfaces; 3) een proces voor het beheer van wijzigingen overeenkomstig ORGH.GEN.130; 4) methoden om een minimumniveau van controle te waarborgen om vermoeidheid bij zijn personeel te voorkomen door te voldoen aan de bestaande toepasselijke eisen, waarbij ook rekening wordt gehouden met de verschillende grondafhandelingsfuncties en de daaraan verbonden veiligheidsrisico’s van de toegewezen taken; 5) een opleidingsprogramma om ervoor te zorgen dat het personeel dat betrokken is bij de grondafhandelingsactiviteiten bekwaam is om de veiligheidsgerelateerde taken uit te voeren en dat het vertrouwd is met de voor zijn taken relevante regels en procedures; 6) een proces om toezicht te houden op de naleving door de grondafhandelingsorganisatie van de toepasselijke eisen en voorschriften in het kader van haar verklaring, met inbegrip van feedback over bevindingen aan de verantwoordelijke manager om te zorgen voor een doeltreffende uitvoering van corrigerende maatregelen, waar nodig, en een voortdurende verbetering en actualisering van de componenten van het beheersysteem; 7) een gedocumenteerd beheersysteem. c) De grondafhandelingsorganisatie documenteert de processen van het beheersysteem als bedoeld in punt b), 1) tot en met 7). d) Onverminderd de punten a), b) en c) kan de grondafhandelingsorganisatie, indien zij deel uitmaakt van een juridische entiteit die houder is van een of meer aanvullende certificaten, goedkeuringen of vergunningen of haar activiteit verklaart overeenkomstig Verordening (EU) 2018/1139 en de bijbehorende gedelegeerde en uitvoeringshandelingen, haar beheersysteem integreren in het beheersysteem dat zij reeds heeft opgezet krachtens de bepalingen die van toepassing zijn op dat certificaat, die goedkeuring, autorisatie of verklaring, naargelang het geval. ORGH.MGM.201 Beheersysteem voor informatiebeveiliging De grondafhandelingsorganisatie ontwikkelt, implementeert en onderhoudt een beheersysteem voor informatiebeveiliging overeenkomstig de bijlage (deel-IS.D.OR) bij Uitvoeringsverordening (EU) 2022/1645 van de Commissie ( 1 ) om te zorgen voor een goed beheer van risico’s voor de informatiebeveiliging die gevolgen kunnen hebben voor de veiligheid van de luchtvaart. ORGH.MGM.205 Uitbestede diensten of producten a) Wanneer de grondafhandelingsorganisatie met het oog op haar werking of de naleving van deze verordening contracten sluit voor diensten of producten die niet gecertificeerd, goedgekeurd of vergund zijn of niet onder een verklaring overeenkomstig Verordening (EU) 2018/1139 en de gedelegeerde en uitvoeringshandelingen daarvan vallen, worden die diensten of producten ter beschikking gesteld zodra de grondafhandelingsorganisatie het veiligheidsbeheerproces heeft toegepast om het risico van die diensten of producten voor haar eigen activiteiten te beheren. b) Wanneer de grondafhandelingsorganisatie contracten sluit voor diensten of producten die zijn gecertificeerd, vergund of goedgekeurd of vallen onder een verklaring overeenkomstig Verordening (EU) 2018/1139 en de gedelegeerde en uitvoeringshandelingen daarvan, is de organisatie die deze diensten of producten aanbiedt verantwoordelijk voor de veiligheid ervan, in overeenstemming met de EU-luchtvaartregelgeving die van toepassing is op die organisatie en de relevante eisen van bijlage I of bijlage II bij deze verordening. c) De grondafhandelingsorganisatie zorgt ervoor dat: 1) de uitbestede diensten of producten voldoen aan de toepasselijke eisen, afhankelijk van het soort dienst of product; 2) alle aan de uitbestede diensten of producten verbonden gevaren voor de veiligheid van de luchtvaart worden beoordeeld in het kader van haar eigen beheersysteem; 3) de bevoegde autoriteit toegang krijgt tot de externe aanbieder om te bepalen of de toepasselijke vereisten nog steeds worden nageleefd; 4) dergelijke contracten worden gedocumenteerd. ORGH.MGM.210 Personeel a) De grondafhandelingsorganisatie stelt een verantwoordelijke manager aan. Deze persoon moet: 1) verantwoordelijk zijn voor de veilige verlening van grondafhandelingsdiensten; 2) de bevoegdheid hebben ervoor te zorgen dat voldoende middelen worden toegewezen zodat alle activiteiten overeenkomstig deze verordening kunnen worden uitgevoerd; 3) verantwoordelijk zijn voor het opzetten en in stand houden van een doeltreffend beheersysteem. b) De grondafhandelingsorganisatie wijst een of meer bevoegde personen aan voor de volgende functies: 1) veiligheidsbeheer; 2) grondafhandelingsopleiding; 3) grondafhandelingsactiviteiten; 4) indien van toepassing, vrachtactiviteiten. c) De voor de veiligheidsbeheerfunctie bevoegde persoon is verantwoordelijk voor het beheer en de implementatie van het veiligheidsbeheersysteem binnen de gehele grondafhandelingsorganisatie. De voor deze functie bevoegde persoon handelt onafhankelijk van andere functies binnen de organisatie, heeft rechtstreeks toegang tot de verantwoordelijke manager en tot ander leidinggevend personeel, voor zover relevant voor veiligheidskwesties, en rapporteert aan de verantwoordelijke manager. De volgende regelingen kunnen van toepassing zijn: 1) afhankelijk van de omvang van de activiteiten kunnen een of meer personen worden aangesteld om de veiligheid van de verlening van grondafhandelingsdiensten op elk luchtvaartterrein te beheren. Eén persoon kan verantwoordelijk zijn voor meer dan één luchtvaartterrein. Deze perso(o)n(en) rapporteert (rapporteren) aan de bevoegde perso(o)n(en) voor het veiligheidsbeheer [van de organisatie], zoals bepaald door de grondafhandelingsorganisatie en verduidelijkt in haar grondafhandelingshandboek; 2) luchtvaartuigexploitanten die zelfafhandeling verrichten en exploitanten van luchtvaartterreinen die grondafhandelingsdiensten verlenen, kunnen de functie van veiligheidsmanager integreren in een andere functie met soortgelijke verantwoordelijkheden die reeds in hun organisatie bestaat overeenkomstig de toepasselijke eisen. d) De voor de functie grondafhandelingsopleiding bevoegde persoon is verantwoordelijk voor de ontwikkeling en uitvoering van het opleidings- en beoordelingsprogramma en voor de blijvende bekwaamheid van het personeel dat betrokken is bij grondafhandelingsactiviteiten. De voor deze functie bevoegde persoon heeft rechtstreeks toegang tot de verantwoordelijke manager en tot het passende management voor opleidingsaangelegenheden. e) De voor de grondafhandelingsfunctie bevoegde persoon is verantwoordelijk voor de coördinatie en veiligheidsprestaties van alle grondafhandelingsactiviteiten op alle luchtvaartterreinen of op regionaal niveau, zoals vastgesteld door de grondafhandelingsorganisatie en beschreven in haar normen en doelstellingen overeenkomstig ORGH.GEN.110, punt c). De voor deze functie bevoegde persoon heeft rechtstreeks toegang tot de verantwoordelijke manager en tot het passende management voor operationele aangelegenheden. Luchtvaartuigexploitanten (houders van een Air Operator Certificate) die zelfafhandeling verrichten, mogen deze functie integreren in de reeds bestaande functie van de door de organisatie aangewezen persoon voor grondactiviteiten. f) De voor de vrachtafhandelingsfunctie bevoegde persoon is verantwoordelijk voor de coördinatie en veiligheidsprestaties van alle vrachtactiviteiten op alle luchtvaartterreinen of op regionaal niveau, zoals vastgesteld door de organisatie en beschreven in haar normen en doelstellingen overeenkomstig ORGH.GEN.110, punt c). g) Daarnaast stelt de grondafhandelingsorganisatie de volgende functies vast: 1) een functie voor de uitvoering van het krachtens ORGH.MGM.200, punt b), 6), vereiste proces voor toezicht op de naleving; de voor die functie bevoegde persoon of personen heeft/hebben rechtstreeks toegang tot de verantwoordelijke manager; 2) een functie voor de exploitatie en het onderhoud van de grondapparatuur, indien de organisatie grondapparatuur gebruikt in het kader van haar activiteiten; de grondafhandelingsorganisatie bepaalt de rapportagelijnen voor deze functie, die door een of meer personen kan worden uitgevoerd. h) De grondafhandelingsorganisatie stelt een evenredig aantal toezichtfuncties vast, rekening houdend met de structuur van de organisatie en het aantal personeelsleden dat zij in dienst heeft. De personen die toezichthoudende functies uitoefenen, coördineren, adviseren en zorgen ervoor dat de personen in een team de grondafhandelingsactiviteiten uitvoeren overeenkomstig de vastgestelde normen en operationele procedures in het grondafhandelingshandboek van de organisatie. De taken en verantwoordelijkheden van de persoon of personen die deze functies uitoefenen, zijn duidelijk omschreven en voor het overige worden alle regelingen getroffen om ervoor te zorgen dat zij zich van hun verantwoordelijkheden kunnen kwijten. De toezichtsfuncties worden uitgeoefend door bekwame personen die over de nodige vaardigheden beschikken om de uitvoering van grondafhandelingsactiviteiten te waarborgen overeenkomstig de in het grondafhandelingshandboek gespecificeerde normen van de organisatie. i) Dezelfde persoon mag meer dan één in de punten b), g) en h) bedoelde functies vervullen indien de volgende twee voorwaarden allebei zijn vervuld: 1) zij zijn opgeleid en gekwalificeerd om de toegewezen taken uit te voeren; 2) elk belangenconflict bij de uitvoering van de toegewezen taken is verholpen voordat de persoon deze functies opneemt. j) De grondafhandelingsorganisatie beschikt over voldoende en gekwalificeerd personeel voor de veilige verlening van grondafhandelingsdiensten overeenkomstig deze verordening. ORGH.MGM.215 Faciliteiten a) De grondafhandelingsorganisatie zorgt voor de beschikbaarheid van faciliteiten die de uitvoering en het beheer van alle geplande taken en activiteiten als bedoeld in de bijlagen I en II bij deze verordening mogelijk maken. b) Wanneer de grondafhandelingsorganisatie gebruikmaakt van een opslagplaats in de gebouwen van een luchtvaartterrein dat binnen het toepassingsgebied van Verordening (EU) 2018/1139 valt, om ladingen die gevaarlijke goederen bevatten op te slaan en klaar te maken, moet aan alle volgende eisen worden voldaan: 1) de faciliteit beschikt over duidelijke binnenkomende en uitgaande stromen en speciale zones voor de aanvaarding van gevaarlijke goederen en voor het laden en lossen van pakketten en laadeenheden; 2) er wordt voorzien in een röntgenverificatiegebied; 3) de afzondering van gevaarlijke goederen op basis van hun verenigbaarheid en de scheiding tussen gevaarlijke goederen en algemene vracht worden gewaarborgd overeenkomstig de internationale normen en aanbevolen praktijken; 4) er wordt voorzien in passende omstandigheden om schade aan de gevaarlijke goederen te voorkomen; 5) de opslagruimte voor gevaarlijke goederen is zichtbaar gemarkeerd en beschikt over temperatuurregeling, indien van toepassing; 6) er is een noodtoolkit beschikbaar. ORGH.MGM.220 Software die wordt gebruikt voor het verlenen van grondafhandelingsdiensten De grondafhandelingsorganisatie zorgt ervoor dat de software die zij gebruikt voor het verlenen van grondafhandelingsdiensten functioneel is en geen negatieve gevolgen heeft voor de veiligheid van de vlucht. Zij ziet erop toe dat: a) er een back-upsysteem beschikbaar is om de operationele continuïteit in geval van uitval te waarborgen; b) de gegevens gemakkelijk toegankelijk zijn en op verzoek van bevoegde personen kunnen worden opgevraagd; c) indien de software de afgifte van documenten omvat, hij voldoet aan punt ORGH.DOC.100; d) de personeelsleden opgeleid en bekwaam zijn om de software te gebruiken bij de uitvoering van de hen toegewezen taken. SUBDEEL DEC VERKLARING ORGH.DEC.100 Verklaring — algemene eisen a) De grondafhandelingsorganisatie dient bij de bevoegde autoriteit, zoals vermeld in ORGH.GEN.105, een naar behoren ingevulde verklaring in, met inbegrip van de bijlage voor elk luchtvaartterrein waar zij diensten verleent. b) Indien de grondafhandelingsorganisatie een van de volgende wijzigingen toepast die van invloed zijn op de inhoud van de verklaring, stelt zij de bevoegde autoriteit in kennis van die wijzigingen en dient zij een gewijzigde verklaring in: 1) de naam van de organisatie; 2) de naam en/of contactgegevens van de verantwoordelijke manager; 3) het toevoegen of schrappen van luchtvaartterreinen waar zij grondafhandelingsdiensten verleent; 4) het toevoegen of schrappen van grondafhandelingsdiensten die worden verleend op een in de verklaring vermeld luchtvaartterrein; 5) een nieuwe alternatieve wijze van naleving; 6) de toepassing van een sectorale norm. c) De grondafhandelingsorganisatie zorgt ervoor dat zij in overeenstemming is met deze verordening en de in de verklaring verstrekte informatie en daar tijdens haar activiteiten mee in overeenstemming blijft. ORGH.DEC.105 Stopzetting van de verlening van grondafhandelingsdiensten Als een grondafhandelingsorganisatie voornemens is de verlening van de grondafhandelingsdienst op een luchtvaartterrein definitief stop te zetten, moet zij: a) de exploitant van het luchtvaartterrein en de bevoegde autoriteit zo spoedig mogelijk in kennis stellen, alsook de getroffen luchtvaartuigexploitanten overeenkomstig de overeenkomst; b) bij de bevoegde autoriteit een verzoek om schrapping van de verklaring indienen op de datum van beëindiging van de dienstverlening. De in punt a) bedoelde voorafgaande kennisgeving aan de exploitant van het luchtvaartterrein vindt lang genoeg van tevoren plaats, zoals bepaald in de formele regelingen met de exploitant van het luchtvaartterrein, zodat deze, indien nodig, passende maatregelen kan nemen met het oog op de voortzetting van de dienstverlening op het luchtvaartterrein. Aanhangsel 1 VERKLARINGSFORMULIER Bijlage bij de verklaring ( * ) ( * ) Afzonderlijk in te vullen voor elk luchtvaartterrein waar de organisatie grondafhandelingsdiensten verleent in het kader van deze verklaring. Bijlage nr. XXX bij de verklaring voor … ( 1 ) … ( 2 ) Opmerkingen: ( 1 ) Volledige naam van het luchtvaartterrein. ( 2 ) ICAO-code. (1) Naam, e-mailadres en telefoonnummer van de vertegenwoordiger van de grondafhandelingsorganisatie op het in deze bijlage bedoelde luchtvaartterrein: … (2) Naam, e-mailadres en telefoonnummer van de persoon die verantwoordelijk is voor het veiligheidsbeheer op het in deze bijlage bedoelde luchtvaartterrein (*): … Opmerking: Dezelfde persoon mag de in de punten 1) en 2) bedoelde verantwoordelijkheden cumuleren en kan verantwoordelijk zijn voor meer dan één luchtvaartterrein. Startdatum van de activiteiten op dit luchtvaartterrein ( * ): … ( * ) Indien de organisatie reeds diensten verleent op dit luchtvaartterrein op de datum waarop deze verordening van toepassing wordt, is dit de datum waarop de verklaring wordt ingediend. Lijst van grondafhandelingsdiensten die worden verleend op het luchtvaartterrein dat onder deze bijlage bij de verklaring valt, overeenkomstig artikel 2, lid 2, van Gedelegeerde Verordening (EU) 2025/20 Passagiersafhandeling (artikel 2, lid 2, punt a)) — gelieve te specificeren: … ☐ Afhandeling van passagiers met beperkte mobiliteit (artikel 2, lid 2, punt a)): ☐ Bagageafhandeling (artikel 2, lid 2, punt b)) — gelieve te specificeren: … ☐ Dienstverlening aan luchtvaartuigen Gebruik van grondapparatuur voor grondafhandelingsdiensten (artikel 2, lid 2, punt c), i)): ☐ Bijtanken en leegpompen van luchtvaartuigen — into-planetankdiensten (artikel 2, lid 2, punt c), ii)): ☐ Toiletdiensten (artikel 2, lid 2, punt c), iii)): ☐ Drinkwaterdiensten (artikel 2, lid 2, punt c), iv)): ☐ Schoonmaken van de buitenkant van luchtvaartuigen (artikel 2, lid 2, punt c), v)): ☐ IJsvrij maken van luchtvaartuigen/ijsbestrijding (artikel 2, lid 2, punt c), vi)): geef ook aan of toezicht op ijsvrij maken/ijsbestrijding wordt uitgeoefend: … ☐ Turnaround-activiteiten Activiteiten bij aankomst van luchtvaartuigen (artikel 2, lid 2, punt d), i)) ☐ Laden/lossen van luchtvaartuigen (artikel 2, lid 2, punt d), ii)) ☐ Ladingscontrole (artikel 2, lid 2, punt d), ii)) ☐ Activiteiten bij vertrek van luchtvaartuigen (artikel 2, lid 2, punt d), iii)) ☐ Slepen/achteruitduwen van luchtvaartuigen (artikel 2, lid 2, punt d), iv)): Slepen ☐ Achteruitduwen ☐ Gebruik van het voertuig ☐ Headsetcommunicatie ☐ Begeleiding door een wing-persoon ☐ ☐ Afhandeling van vracht en post Aanvaarding van vracht namens de luchtvaartuigexploitant (artikel 2, lid 2, punt e), i)) ☐ Definitieve opbouw en opslag (artikel 2, lid 2, punt e), ii)) ☐ Definitieve weging en etikettering van laadeenheden (artikel 2, lid 2, punt e), iii)) ☐ Laatste controles voor het luchtvervoer (artikel 2, lid 2, punt e), iv)) ☐ Vervoer van vracht/post over de grond tussen het punt van de laatste controles en het luchtvaartuig (artikel 2, lid 2, punt e), v)) ☐ Gevaarlijke goederen Passagiersafhandeling ☐ Bagageafhandeling ☐ Aanvaarding van gevaarlijke goederen als vracht ☐ Afhandeling van gevaarlijke goederen als vracht ☐ SUBDEEL DOC DOCUMENTEN EN REGISTERS ORGH.DOC.100 Documenten- en registratiesystemen a) De grondafhandelingsorganisatie zet een documenten- en een registratiesysteem op als onderdeel van haar beheersysteem. b) De grondafhandelingsorganisatie zorgt ervoor dat alle documenten en gegevens en alle bijbehorende wijzigingen toegankelijk zijn voor het personeel van de grondafhandelingsorganisatie voor dienstdoeleinden, en voor autoriteiten, of voor andere entiteiten voor audit- of inspectiedoeleinden, op verzoek. De registers moeten gedurende de vereiste bewaarperiode gemakkelijk kunnen worden getraceerd en opgevraagd. c) De documenten en registers worden opgeslagen en beveiligd om bescherming tegen beschadiging, verandering en diefstal te waarborgen. d) De documenten en registers moeten gemakkelijk leesbaar zijn, in welke vorm dan ook. De grondafhandelingsorganisatie specificeert in haar documentatie de methode voor de verwijdering of schrapping van de documenten en registers. ORGH.DOC.105 Registratie van gegevens a) De grondafhandelingsorganisatie houdt de registers bij overeenkomstig de nationale eisen van de lidstaat of lidstaten waar zij haar diensten verleent. b) Onverminderd punt a) houdt de grondafhandelingsorganisatie de volgende gegevens bij als volgt of in overeenstemming met andere toepasselijke eisen, indien dit langer is: 1) de verklaring van de grondafhandelingsorganisatie en de gebruikte alternatieve wijze van naleving, voor de geldigheidsduur van de verklaring; 2) schriftelijke regelingen met andere organisaties, zoals luchtvaartuigexploitanten en exploitanten van luchtvaartterreinen, met het oog op de veilige verlening van grondafhandelingsdiensten, zolang dergelijke regelingen van kracht zijn; 3) het grondafhandelingshandboek en alle andere operationele procedures, procedures en instructies van exploitanten van luchtvaartterreinen, en procedures en instructies van luchtvaartuigexploitanten, zolang deze worden gebruikt door de grondafhandelingsorganisatie op dat luchtvaartterrein of voor die luchtvaartuigexploitant; 4) veiligheidsbeoordelingsverslagen, met inbegrip van onderzoeksverslagen over ongevallen en ernstige incidenten, voor de levensduur van de grondafhandelingsorganisatie; 5) certificaten voor de opleiding van personeel, kwalificaties en, in voorkomend geval, medische dossiers, vergunningen om op het platform te rijden of de intrekking of schrapping daarvan, gedurende ten minste 24 maanden na het einde van het dienstverband van een persoon; 6) vergunningen voor voertuigen en grondapparatuur, preventief onderhoudsplan en onderhoudsgegevens, gedurende ten minste 24 maanden nadat een voertuig uit gebruik is genomen; 7) documenten voor de voorbereiding van en de dienstverlening aan een vlucht, gedurende drie maanden. ORGH.DOC.110 Grondafhandelingshandboek a) De grondafhandelingsorganisatie neemt de volgende elementen op in haar grondafhandelingshandboek: 1) alle nodige instructies, informatie en procedures voor de veilige verlening van grondafhandelingsdiensten, aangepast aan de operationele en lokale context en het veiligheidsrisico op elk luchtvaartterrein; 2) de operationele procedures die worden verstrekt door de luchtvaartuigexploitanten waaraan de grondafhandelingsorganisatie diensten verleent; 3) de door de luchtvaartterreinexploitant verstrekte procedures om de naleving te waarborgen van de eisen van het luchtvaartterrein die van toepassing zijn op de grondafhandelingsorganisatie; 4) de taken en verantwoordelijkheden van het grondafhandelingspersoneel; 5) het beheersysteem van de grondafhandelingsorganisatie; 6) het proces van de grondafhandelingsorganisatie voor het beheer van wijzigingen; 7) het opleidingsprogramma van het personeel van de organisatie dat betrokken is bij grondafhandelingsactiviteiten; 8) het onderhoudsprogramma voor grondapparatuur; 9) alle andere taken binnen het toepassingsgebied van de grondafhandelingsdiensten die in haar verklaring worden genoemd. b) Het grondafhandelingshandboek kan bestaan uit een reeks afzonderlijke documenten die door kruisverwijzingen met elkaar zijn verbonden. c) Luchtvaartterreinexploitanten en luchtvaartuigexploitanten die grondafhandelingsdiensten verrichten, kunnen de grondafhandelingselementen in hun bestaande handboeken opnemen. d) De grondafhandelingsorganisatie zorgt ervoor dat alle informatie die afkomstig is van andere gecontroleerde documenten, zoals de documenten die bedoeld zijn in punt a), 2) en 3), of andere documenten die relevant zijn voor de veilige verlening van grondafhandelingsdiensten, en alle wijzigingen daarvan, correct en tijdig worden weergegeven in het grondafhandelingshandboek. e) De grondafhandelingsorganisatie zorgt ervoor dat het grondafhandelingshandboek: 1) wordt goedgekeurd door de verantwoordelijke persoon (personen) die door de grondafhandelingsorganisatie is (zijn) aangewezen, hetzij volledig, hetzij per deel, en dat er bewijzen zijn van deze goedkeuring; 2) gemakkelijk leesbaar is en zodanig is georganiseerd dat de voorbereiding, het gebruik en de herziening ervan worden vergemakkelijkt; 3) gemakkelijk toegankelijk is voor het personeel van de grondafhandelingsorganisatie en voor derde organisaties, geheel of gedeeltelijk, voor zover relevant voor hun taken en verantwoordelijkheden, en het personeel instructies krijgt over de wijze waarop toegang kan worden verkregen en de plaats waar de voor hen relevante onderdelen kunnen worden gevonden; 4) tijdig vóór een inspectie of audit beschikbaar is voor de bevoegde autoriteit, met inbegrip van de laatste wijzigingen ervan. f) De grondafhandelingsorganisatie moet: 1) de inhoud van het grondafhandelingshandboek periodiek herzien en ervoor zorgen dat deze actueel is en indien nodig wordt gewijzigd; 2) ervoor zorgen dat de procedures voor de wijziging en verspreiding van het grondafhandelingshandboek worden meegedeeld aan en begrepen door het personeel dat het handboek gebruikt; 3) een proces ontwikkelen en toepassen voor het beheer en de controle van de opeenvolgende versies van het grondafhandelingshandboek en deze zichtbaar maken in het handboek; 4) de verouderde delen schrappen of duidelijk markeren; 5) alle wijzigingen en herzieningen opnemen die vereist zijn door de bevoegde autoriteit, de luchtvaartuigexploitanten waaraan de grondafhandelingsorganisatie diensten verleent of de exploitant van het luchtvaartterrein, of uit hoofde van wijzigingen in haar werking; 6) de operationele instructies en wijzigingen daarvan, alsmede alle andere relevante informatie, onverwijld onder het betrokken personeel verspreiden. g) De grondafhandelingsorganisatie zorgt ervoor dat de werkinstructies en operationele procedures overeenstemmen met de relevante delen van het grondafhandelingshandboek en worden geschreven of meegedeeld in een taal en op een wijze die begrijpelijk zijn voor het betrokken personeel. SUBDEEL TRG OPLEIDING VAN GRONDAFHANDELINGSPERSONEEL ORGH.TRG.100 Opleidings- en beoordelingsprogramma a) Als onderdeel van haar beheersysteem ontwikkelt en implementeert de grondafhandelingsorganisatie een opleidings- en beoordelingsprogramma voor haar personeel om ervoor te zorgen dat het de nodige bekwaamheid verwerft om zijn taken uit te voeren overeenkomstig de normen en doelstellingen die zijn vastgesteld overeenkomstig ORGH.GEN.110, punt c), en om ervoor te zorgen dat het bekwaam blijft. b) Het opleidings- en beoordelingsprogramma moet: 1) opleidingsnormen en -doelstellingen vaststellen op basis van de specifieke taken en plichten voor elke grondafhandelingsfunctie, operationele procedures, operationele context en de gevaren en bijbehorende veiligheidsrisico’s die inherent zijn aan elke grondafhandelingsfunctie; 2) het vereiste competentieniveau vaststellen en het opleidingsprogramma ontwikkelen om dit te bereiken; 3) een analyse van de opleidingsbehoeften omvatten die wordt uitgevoerd vóór de inschrijving voor een initiële opleiding; deze stap wordt gebruikt om erkenning mogelijk te maken van alle eerdere opleidingen die door een persoon zijn gevolgd, voor zover relevant voor de toegewezen functie en taken; 4) kennis, vaardigheden en attitudes omvatten die in verhouding staan tot de algemene en specifieke taken voor elke grondafhandelingsfunctie, en wel als volgt: i) de kenniscomponent wordt gebaseerd op operationele standaardprocedures met betrekking tot de grondafhandelingsfunctie, de procedures van de luchtvaartuigexploitant, relevante aspecten van de procedures van het luchtvaartterrein en, indien van toepassing, vluchtuitvoeringen bij ongunstige weersomstandigheden, wintervluchten en nachtvluchten; ii) de vaardighedencomponent heeft betrekking op de technische en menselijke vaardigheden om ervoor te zorgen dat de persoon de praktische vaardigheden verwerft om de taken die specifiek zijn voor zijn rol correct uit te voeren, en de ontwikkeling van vaardigheden heeft ook betrekking op de specifieke procedures voor de exploitant; iii) de attitudecomponent is erop gericht de betrokkene voor te bereiden op een veilige en efficiënte uitvoering van zijn taken, met het inzicht en de bereidheid om bij te dragen tot het handhaven van de veiligheid van de werking volgens een hoge norm; 5) een proces vaststellen om het bereikte competentieniveau met betrekking tot de in de punten 2), 3) en 4) bedoelde componenten aan het einde van de opleiding te beoordelen; 6) basisopleiding, met inbegrip van opleiding op de werkplek, en voortgezette competentietraining omvatten. c) Rekening houdend met de taken en verantwoordelijkheden die specifiek zijn voor de afzonderlijke functies, omvat het opleidings- en beoordelingsprogramma de volgende elementen: 1) basiskennis van de luchtvaart; 2) specifieke opleiding per type grondafhandelingsactiviteit; 3) het veiligheidsbeheersysteem en de veiligheidsbeheerselementen van de organisatie; 4) veiligheid aan de luchtzijde en werken rond het luchtvaartuig, met inbegrip van de gevaren van andere exploitanten op het platform; 5) de werking van grondapparatuur en alle door de exploitant van het luchtvaartterrein ter beschikking gestelde installaties, faciliteiten of apparatuur voor het verlenen van grondafhandelingsdiensten; 6) menselijke factoren; 7) turnaround-proces; 8) melding van veiligheidsvoorvallen; 9) gevaarlijke goederen; 10) operationele procedures van de luchtvaartuigexploitanten die relevant zijn voor de toegewezen specifieke grondafhandelingsfunctie; 11) lokale operationele procedures en programma’s van de luchthavenexploitanten die relevant zijn voor de specifieke grondafhandelingsfunctie; 12) elke andere opleiding die vereist is op grond van andere toepasselijke bepalingen van Verordening (EU) nr. 139/2014, Verordening (EU) nr. 965/2012 of Uitvoeringsverordening (EU) nr. 923/2012 van de Commissie ( 2 ) . d) De grondafhandelingsorganisatie zorgt in het kader van haar opleidings- en beoordelingsprogramma voor de voortdurende competentie van het personeel door hun kennis, vaardigheden en attitudes op een niveau te houden dat hen in staat stelt hun taken uit te voeren overeenkomstig de normen en doelstellingen die de grondafhandelingsorganisatie overeenkomstig ORGH.GEN.110, punt c), heeft vastgesteld. Dit gebeurt door de in de punten e) tot en met h) bedoelde soorten opleidingen te verstrekken, die elk worden afgesloten met een beoordelingsfase. e) Periodieke opleiding moet uiterlijk om de 36 maanden worden gegeven. De periodieke opleiding mag worden voltooid op elke datum binnen de laatste drie kalendermaanden van het herhalingsinterval, waarna het nieuwe interval kan beginnen op de datum van voltooiing van de laatste periodieke opleiding. f) Herhalingsopleiding wordt gegeven wanneer een persoon niet de vereiste bekwaamheid in de toegewezen functie kan aantonen of gedurende drie tot twaalf opeenvolgende maanden geen taken in de toegewezen functie heeft uitgevoerd. De inhoud van de herhalingsopleiding en de vorm waarin ze wordt verstrekt, moeten aangepast zijn aan de lengte van de onderbreking. Herhalingsopleiding kan ook worden gegeven als een vorm van seizoensgebonden variatie in activiteiten. De bijscholingsopleiding wordt, als subcategorie van herhalingsopleiding, gegeven in elk van de volgende gevallen: 1) een persoon krijgt nieuwe taken of een nieuwe grondafhandelingsfunctie toegewezen; 2) er zijn wijzigingen in de regelgeving die rechtstreeks van invloed zijn op de uitvoering van de taken van een persoon; 3) er zijn nieuwe processen, procedures of veranderingen in de operationele omgeving. g) Wanneer er lacunes zijn in de prestaties van een persoon tijdens de dagelijkse activiteiten of wanneer een persoon gedurende 12 tot 24 opeenvolgende maanden geen taken in de toegewezen functie heeft uitgevoerd, moet deze persoon worden bijgeschoold. Dit omvat opleiding met betrekking tot de vastgestelde lacunes in de prestaties en een beoordeling van de bekwaamheid. h) Bijscholing overeenkomstig het basisopleidingsprogramma wordt uitgevoerd wanneer een persoon gedurende meer dan 24 opeenvolgende maanden geen taken in de toegewezen functie heeft uitgevoerd. i) De grondafhandelingsorganisatie ziet erop toe dat de personen die de opleiding verstrekken en de beoordeling uitvoeren, over de nodige bekwaamheden op het desbetreffende gebied en over de vaardigheden beschikken om de opleiding te verstrekken en de beoordeling doeltreffend uit te voeren. j) Het opleidings- en beoordelingsprogramma wordt opgenomen in het grondafhandelingshandboek van de organisatie en wordt regelmatig herzien met het oog op verbetering. ORGH.TRG.105 Aanvullende eisen met betrekking tot opleiding a) De grondafhandelingsorganisatie zorgt ervoor dat geschikte faciliteiten, middelen, uitrusting en instrumenten worden gebruikt voor het geven van opleidingen en het uitvoeren van beoordelingen. b) De grondafhandelingsorganisatie zorgt ervoor dat het opleidingsmateriaal wordt verstrekt in een taal die het betrokken grondafhandelingspersoneel kan begrijpen. c) De grondafhandelingsorganisatie houdt registers bij van de opleiding en beoordelingen en de bijbehorende kwalificaties. Zij verstrekt de betrokkene op verzoek een kopie van deze registers. Dergelijke registers bevatten de onderstaande gegevens: 1) naam van de werkgever of, indien de opleiding door een derde partij wordt verstrekt, van de organisatie die de opleiding verstrekt; 2) naam van de opleiding; 3) competenties waarop de opleiding gericht is; 4) samenvatting van de behandelde onderwerpen; 5) behaalde competenties en, indien van toepassing, resultaat of slagingspercentage van de beoordeling; 6) datum van voltooiing van de opleiding en de beoordeling. ORGH.TRG.110 Opleiding gevaarlijke goederen a) Grondafhandelingsorganisaties, met inbegrip van organisaties die geen gevaarlijke goederen behandelen, implementeren en onderhouden een opleidingsprogramma voor gevaarlijke goederen dat in verhouding staat tot hun functies en verantwoordelijkheden, met inbegrip van de opsporing van niet-aangegeven of onjuist aangegeven gevaarlijke goederen en het melden van gebeurtenissen met betrekking tot gevaarlijke goederen, overeenkomstig GH.OPS.020 en bijlage 18 bij het Verdrag van Chicago en de technische instructies van de ICAO. b) Het personeel moet ook een opleiding krijgen over de specifieke procedures voor gevaarlijke goederen van de luchtvaartuigexploitanten waarvoor de grondafhandelingsorganisatie diensten verleent op het gebied van de behandeling van gevaarlijke goederen. c) Periodieke opleiding met betrekking tot gevaarlijke goederen moet uiterlijk om de 24 maanden worden gegeven. d) Het personeel van een grondafhandelingsorganisatie dat een van de volgende functies vervult, wordt vrijgesteld van de naleving van punt a): 1) bijtanken en leegpompen van luchtvaartuigen; 2) toiletdiensten voor luchtvaartuigen; 3) drinkwaterdiensten; 4) schoonmaken van de buitenkant van luchtvaartuigen; 5) ijsvrij maken van luchtvaartuigen en ijsbestrijding; 6) slepen en achteruitduwen van luchtvaartuigen. SUBDEEL GSE GRONDAPPARATUUR ORGH.GSE.100 Grondapparatuur — Algemene eisen a) Als onderdeel van haar beheersysteem beschikt de grondafhandelingsorganisatie over een proces om ervoor te zorgen dat de grondapparatuur die wordt gebruikt voor het verlenen van grondafhandelingsdiensten: 1) onderworpen is aan een inspectie vóór de eerste ingebruikname of vóór de aanvang van de seizoensgebonden activiteiten; 2) gebruiksklaar en in goede staat is, zodat geen letsel aan personen of schade aan het luchtvaartuig of andere uitrusting of eigendommen wordt veroorzaakt; 3) wordt gebruikt in overeenstemming met de gebruiksinstructies en binnen de ontwerpparameters van de apparatuur; 4) uitsluitend wordt gebruikt voor het doel of de doeleinden waarvoor ze is ontworpen; 5) geschikt is voor het type luchtvaartuig waarvoor ze wordt gebruikt; 6) wordt onderhouden in overeenstemming met het onderhoudsprogramma en de instructies van de grondafhandelingsorganisatie, met inachtneming van een minimale milieu-impact. b) Voor de toepassing van punt a) moet de grondafhandelingsorganisatie: 1) beschikken over passende procedures en instructies voor de veilige werking van de grondapparatuur en deze toepassen; 2) beschikken over middelen om de ontvangst te waarborgen van en passende maatregelen te nemen met betrekking tot onderhoudsbulletins, onderhoudsupdates, terugroepacties en andere kennisgevingen van de fabrikant en/of autoriteiten betreffende de veiligheid en het gebruik van de apparatuur; 3) ervoor zorgen dat het personeel dat de grondapparatuur bedient, beschikt over een geldig rijbewijs en alle andere vergunningen die vereist zijn voor het werken met gespecialiseerde voertuigen, van de luchtvaartterreinexploitant toestemming heeft gekregen om op het platform te rijden en naar behoren is opgeleid, en dat hun bekwaamheden behouden blijven; 4) voldoen aan de eisen van het onderhoudsprogramma van ORGH.GSE.105; 5) wanneer diensten voor het onderhoud van grondapparatuur worden uitbesteed, ervoor zorgen dat: i) het onderhoud wordt uitgevoerd overeenkomstig de instructies en specificaties van de fabrikant van de apparatuur, die betrekking hebben op onderhouds- en reparatie-instructies, onderhoudsinformatie, het oplossen van problemen en inspectieprocedures; ii) de grondafhandelingsorganisatie beschikt over bewijzen van het onderhoud van grondapparatuur, verkregen van het bedrijf waaraan het onderhoud van de grondapparatuur is uitbesteed; 6) voldoen aan de toepasselijke ontwerp- en fabricagenormen van de gebruikte grondapparatuur. c) Wanneer de exploitant van het luchtvaartterrein apparatuur, faciliteiten of installaties levert voor het verlenen van grondafhandelingsdiensten, zoals ijsbestrijdingsfaciliteiten, gecentraliseerde bagageafhandelingssystemen, passagiersbruggen en aviobruggen, worden de volgende aspecten zo vroeg mogelijk verduidelijkt en gedocumenteerd tussen de exploitant van het luchtvaartterrein en de gebruikers van dergelijke apparatuur, faciliteiten of installaties: 1) de verantwoordelijkheid voor het onderhoud ervan; 2) de verantwoordelijkheid voor de werking ervan; 3) de verantwoordelijkheid voor de opleiding van personeel met betrekking tot de werking van dergelijke apparatuur, faciliteiten of installaties. ORGH.GSE.105 Programma voor het onderhoud van grondapparatuur a) Als onderdeel van haar beheersysteem moet de grondafhandelingsorganisatie een onderhoudsprogramma opstellen en uitvoeren om de systemen en apparatuur die nodig zijn voor het verlenen van grondafhandelingsdiensten in een staat te houden die de veiligheid van personen, luchtvaartuigen en andere voertuigen of apparatuur en de regelmaat en de efficiëntie van de activiteiten garandeert. De grondafhandelingsorganisatie moet garanderen dat: 1) een programma wordt uitgevoerd voor het onderhoud van haar voertuigen en apparatuur die worden gebruikt in het bewegingsgebied en andere operationele zones op het luchtvaartterrein; 2) procedures worden vastgesteld voor de uitvoering van het onderhoudsprogramma; 3) het onderhoud wordt uitgevoerd in geschikte werkplaatsen, door gekwalificeerd personeel en in overeenstemming met de instructies van de fabrikant of, bij gebreke daaraan, met de instructies van de eigenaar of verhuurder van de grondapparatuur; 4) het onderhoudsprogramma effectief wordt uitgevoerd door gebruik te maken van passende en geschikte middelen en faciliteiten, ook wanneer onderhoudsdiensten worden uitbesteed; 5) onbruikbare voertuigen en grondapparatuur duidelijk als “buiten gebruik” worden gemerkt, dat deze niet voor activiteiten worden gebruikt en dat ze onmiddellijk naar speciale onderhouds- of opslagplaatsen voor reparatie worden overgebracht; 6) in voorkomend geval een plan voor preventieve onderhoudsinspecties wordt opgesteld; 7) onderhoudsregisters worden bijgehouden voor elk voertuig. b) Het onderhoudsprogramma moet afgestemd zijn op de frequentie en de specifieke gebruiksvoorwaarden van bepaalde grondapparatuur. Het bevat ten minste: 1) een proces voor inspectie en melding van fouten; 2) bewijzen dat de grondapparatuur is geverifieerd alvorens opnieuw in gebruik te worden genomen. c) Het onderhoudsprogramma moet de beginselen van menselijke factoren in acht nemen. d) Het onderhoudsprogramma moet waarborgen dat het gespecificeerde onderhoudsinterval gedurende de gehele levensduur van de grondapparatuur in acht wordt genomen. e) Wanneer het onderhoud van de grondapparatuur wordt uitgevoerd door andere organisaties die deelnemen aan een overeenkomst inzake gebundelde apparatuur of een huurovereenkomst, zorgt de grondafhandelingsorganisatie ervoor dat de verantwoordelijkheid voor het onderhoud wordt gedocumenteerd. ORGH.GSE.110 Bundelen van grondapparatuur a) Wanneer grondapparatuur ter beschikking wordt gesteld door de luchtvaartterreinexploitant of door een andere organisatie op een luchtvaartterrein, kan de grondafhandelingsorganisatie, in voorkomend geval, een overeenkomst inzake het bundelen van grondapparatuur sluiten met andere organisaties die grondafhandelingsdiensten op dat luchtvaartterrein verlenen. De luchtvaartterreinexploitant wordt te allen tijde op de hoogte gehouden van een dergelijke overeenkomst. b) In het geval van gebundelde grondapparatuur zorgt de grondafhandelingsorganisatie ervoor dat de specifieke regeling met de organisatie die de grondapparatuur ter beschikking stelt, voldoet aan de eisen van dit subdeel en aan de eisen die van toepassing zijn op uitbestede diensten in het kader van deze verordening, met inbegrip van de opleiding van personeel voor het werken met grondapparatuur, operationele procedures voor het gebruik van de grondapparatuur en het programma voor het onderhoud van de grondapparatuur. c) De grondafhandelingsorganisatie past de veiligheidseisen die zijn vastgesteld in de overeenkomst voor het bundelen van grondapparatuur effectief toe. Zij ziet erop toe dat het veiligheidsniveau niet lager is dan de normen die in haar eigen veiligheidsbeheersysteem zijn vastgesteld. In dat geval kan de grondafhandelingsorganisatie, samen met de andere bij de overeenkomst betrokken organisaties, verzoeken om een evaluatie van de veiligheidseisen van de overeenkomst voor het bundelen van grondapparatuur. ( 1 ) Gedelegeerde Verordening (EU) 2022/1645 van de Commissie van 14 juli 2022 tot vaststelling van regels voor de toepassing van Verordening (EU) 2018/1139 van het Europees Parlement en de Raad, wat betreft eisen voor het beheer van risico’s voor de informatiebeveiliging met mogelijke gevolgen voor de luchtvaartveiligheid voor organisaties die onder Verordeningen (EU) nr. 748/2012 en (EU) nr. 139/2014 van de Commissie vallen en tot wijziging van Verordeningen (EU) nr. 748/2012 en (EU) nr. 139/2014 van de Commissie ( PB L 248 van 26.9.2022, blz. 18 , ELI: http://data.europa.eu/eli/reg_del/2022/1645/oj ). ( 2 ) Uitvoeringsverordening (EU) nr. 923/2012 van de Commissie van 26 september 2012 tot vaststelling van gemeenschappelijke luchtverkeersregels en operationele bepalingen betreffende luchtvaartnavigatiediensten en -procedures en tot wijziging van Uitvoeringsverordening (EU) nr. 1035/2011 en Verordeningen (EG) nr. 1265/2007, (EG) nr. 1794/2006, (EG) nr. 730/2006, (EG) nr. 1033/2006 en (EU) nr. 255/2010 ( PB L 281 van 13.10.2012, blz. 1 , ELI: http://data.europa.eu/eli/reg_impl/2012/923/oj ). BIJLAGE II VERANTWOORDELIJKHEDEN VAN GRONDAFHANDELINGSORGANISATIES MET BETREKKING TOT OPERATIONELE PROCEDURES VOOR GRONDAFHANDELINGSDIENSTEN (DEEL-GH.OPS) GH.OPS.005 Algemene verantwoordelijkheden voor het verlenen van grondafhandelingsdiensten a) De grondafhandelingsorganisatie zorgt ervoor dat, voor alle grondafhandelingsactiviteiten die zij verricht: 1) de operationele procedures en instructies van de luchtvaartuigexploitant en, indien van toepassing, de luchtvaartterreinexploitant correct worden toegepast; 2) er voldoende personeel beschikbaar is om de toegewezen taken veilig uit te voeren; 3) het personeel dat grondafhandelingsactiviteiten uitvoert, is opgeleid en bekwaam is om de toegewezen taken uit te voeren; 4) de exploitatie en het onderhoud van alle apparatuur die voor grondafhandelingsactiviteiten wordt gebruikt, plaatsvinden overeenkomstig subdeel ORGH.GSE. b) Overeenkomstig punt 4.1, c), van bijlage VII bij Verordening (EU) 2018/1139 verleent de grondafhandelingsorganisatie diensten overeenkomstig de instructies en procedures van de luchtvaartuigexploitant. De grondafhandelingsorganisatie mag echter haar eigen operationele procedures toepassen in elk van de volgende gevallen: 1) indien overeengekomen met en aanvaard door de luchtvaartuigexploitant; 2) indien de luchtvaartuigexploitant geen operationele procedures voorschrijft. c) Indien de instructies en procedures van de luchtvaartuigexploitant verschillen van de operationele procedures van de grondafhandelingsorganisatie, hebben de procedures van de luchtvaartuigexploitant voorrang. De grondafhandelingsorganisatie behandelt alle verschillen met de instructies en procedures van de luchtvaartuigexploitant die van invloed kunnen zijn op de veiligheid van luchtvaartuigen, de passagiers of het grondafhandelingspersoneel, zodra deze zijn geïdentificeerd, en bepaalt samen met de luchtvaartuigexploitant of de toepassing van de operationele procedures van de grondafhandelingsorganisatie in plaats daarvan wordt aanvaard. d) De operationele procedures van de grondafhandelingsorganisatie moeten: 1) voor zover van toepassing, alle in artikel 2, lid 2, van deze verordening vermelde diensten omvatten; 2) geschikt zijn voor het type luchtvaartuig en de operationele context; 3) garanderen dat de activiteiten met betrekking tot de afhandeling van luchtvaartuigen zodanig worden uitgevoerd dat de risico’s van schade aan het luchtvaartuig of andere voertuigen op de grond en verwondingen van personeel en passagiers tot een minimum worden beperkt en dat de veiligheid van de vlucht niet in het gedrang komt. e) Overeenkomstig punt 4.1, b), van bijlage VII bij Verordening (EU) 2018/1139 moet de grondafhandelingsorganisatie, voor zover relevant voor de activiteiten die zij uitvoert, voldoen aan de procedures die haar door de luchtvaartterreinexploitant zijn verstrekt met betrekking tot de volgende operationele aspecten als bedoeld in Verordening (EU) nr. 139/2014: 1) het programma ter bestrijding van Foreign Object Debris (FOD); 2) de vergunningen van bestuurders en de werking van voertuigen; 3) het slepen van luchtvaartuigen; 4) de communicatie tussen voertuigen en de luchtverkeersleiding (ATC); 5) de controle van voetgangers; 6) de brandstofkwaliteit en de veiligheid van het platform tijdens het tanken/leegpompen; 7) de activiteiten in winterse omstandigheden; 8) nachtelijke activiteiten; 9) activiteiten bij ongunstige weersomstandigheden; 10) markering en verlichting van voertuigen en andere mobiele voorwerpen; 11) aankomst en vertrek van luchtvaartuigen op de standplaats; 12) informatie aan organisaties die actief zijn op het platform; 13) waarschuwing van nooddiensten; 14) voorzorgsmaatregelen in verband met de uitlaatstroom van de reactoren; 15) reflecterende kledij. f) De procedures van de exploitant van het luchtvaartterrein inzake de elementen in punt e) hebben voorrang op de procedures van de grondafhandelingsorganisatie of van de luchtvaartuigexploitant die betrekking hebben op hetzelfde toepassingsgebied. De grondafhandelingsorganisatie neemt contact op met de luchtvaartterreinexploitant over tegenstrijdige instructies of procedures, zodra deze zijn geïdentificeerd. g) Om ervoor te zorgen dat de veiligheid van het luchtvaartuig en de personen op de grond tijdens de verlening van grondafhandelingsdiensten niet in het gedrang komt, kan de grondafhandelingsorganisatie, onverminderd de punten a) tot en met f), besluiten strengere operationele procedures toe te passen op basis van de procedures en instructies van de luchtvaartuigexploitant of de luchtvaartterreinexploitant, indien zij van oordeel is dat de lokale operationele context aanvullende veiligheidsmaatregelen vereist. Deze aanvullende veiligheidselementen worden gedocumenteerd en meegedeeld aan de betrokken luchtvaartuigexploitanten of luchtvaartterreinexploitanten, naargelang het geval. h) De grondafhandelingsorganisatie zorgt ervoor dat een kopie van de relevante operationele instructies en procedures beschikbaar is voor haar personeel, in overeenstemming met hun taken, en wordt meegedeeld op een wijze die waarborgt dat zij deze begrijpen. De grondafhandelingsorganisatie zorgt er ook voor dat haar personeel in staat is de instructies en procedures van de exploitant van het luchtvaartterrein en/of de bevoegde autoriteiten die alleen in de nationale taal worden verstrekt, te begrijpen en na te leven. GH.OPS.010 Interfaces met andere organisaties Als onderdeel van haar beheersysteem beschikt de grondafhandelingsorganisatie over een proces om de interfaces met de luchtvaartterreinexploitant en de luchtvaartuigexploitant(en) aan wie zij diensten verleent, te identificeren. Het proces om de interfaces aan te pakken, moet: a) betrekking hebben op specifieke operationele procedures van de luchtvaartuigexploitant, de lokale luchtvaartterreinomgeving, veiligheidsprocedures en/of operationele beperkingen, op basis van een veiligheidsrisicobeoordeling en in overleg met alle relevante belanghebbenden; b) er, in overleg met de exploitant van het luchtvaartterrein, voor zorgen dat de relevante delen van het veiligheidsbeheersysteem van de organisatie compatibel en complementair zijn met die van de in ADR.OR.D.025 bedoelde luchtvaartterreinexploitant en de luchtvaartuigexploitant; c) zorgen voor wederzijdse communicatie en regelmatige uitwisseling van veiligheidsrelevante informatie, voor zover relevant, met de organisaties die betrokken zijn bij de grondafhandelingsactiviteiten. GH.OPS.020 Afhandeling van gevaarlijke goederen a) De grondafhandelingsorganisatie zorgt ervoor dat de afhandeling van gevaarlijke goederen te allen tijde wordt uitgevoerd overeenkomstig de relevante bepalingen van bijlage 18 bij het Verdrag van Chicago en de technische voorschriften van de ICAO met betrekking tot die bijlage, alsook de voorschriften en procedures van de luchtvaartuigexploitant. b) Grondafhandelingsorganisaties die niet betrokken zijn bij de afhandeling van gevaarlijke goederen, weigeren goederen die verborgen of niet-aangegeven gevaarlijke goederen bevatten en melden de detectie van niet of onjuist aangegeven goederen overeenkomstig ORGH.GEN.160, punt b), 2). c) De grondafhandelingsorganisatie zorgt ervoor dat het bij de afhandeling van gevaarlijke goederen betrokken personeel toegang heeft tot de variaties die specifiek zijn voor de luchtvaartuigexploitanten waaraan de diensten worden verleend, en dat het deze toepast. GH.OPS.025 Vervoer over de grond van passagiers en bemanningsleden door een exploitant van een luchtvaartterrein Wanneer een exploitant van een luchtvaartterrein diensten voor vervoer over de grond van passagiers en bemanningsleden verleent met eigen personeel, ofwel als op zichzelf staande dienst, ofwel in combinatie met de afhandeling van passagiers met beperkte mobiliteit, als onderdeel van de in artikel 2, lid 3, punt h) of punt j), van deze verordening bedoelde uitzondering, moet hij voldoen aan de eisen van bijlagen I en II bij deze verordening: a) subdeel ORGH.GSE; b) punt GH.OPS.300; c) punt GH.OPS.305. GH.OPS.030 Gemeenschappelijke taal De grondafhandelingsorganisatie zorgt ervoor dat haar personeel voor zijn dagelijkse operationele taken doeltreffend kan communiceren in de taal (talen) of gebaren die onderling of, afhankelijk van de aan hen toegewezen functies, door het personeel van het luchtvaartterrein of de bemanning kunnen worden begrepen. SUBDEEL 1 PASSAGIERSAFHANDELING GH.OPS.100 Passagiersafhandeling — algemene eisen a) De door de grondafhandelingsorganisatie vastgestelde procedures voor de afhandeling van passagiers bestrijken de veiligheidsrisico’s, met inbegrip van het vervoer van gevaarlijke goederen in de bagage van passagiers of bij de persoon, die verband houden met de volgende activiteiten: 1) de aanvaarding van passagiers en bagage en de overdracht van gegevens met het oog op ladingscontrole; 2) de afhandeling van bijzondere categorieën passagiers, met inbegrip van passagiers met beperkte mobiliteit; 3) het inschepen van passagiers; 4) het ontschepen van passagiers, met inbegrip van, indien van toepassing, de afhandeling van transit- en transferpassagiers; 5) de transit of transfer van passagiers. b) De grondafhandelingsorganisatie zorgt ervoor dat de eisen van het luchtvaartterrein met betrekking tot de controle van voetgangers worden nageleefd tijdens het in- en ontschepen van passagiers. GH.OPS.105 Controle van passagiers op het platform a) Bij de toegang van passagiers tot het platform of een andere operationele zone moeten de toepasselijke voorschriften inzake voetgangerscontrole van Verordening (EU) nr. 139/2014 in acht worden genomen. De grondafhandelingsorganisatie ziet erop toe dat de passagiers zich niet buiten het duidelijk aangewezen/gemarkeerde gebied of pad voor de doorgang tussen de terminal van het luchtvaartterrein en het luchtvaartuig begeven en dat zij zich niet in de aangegeven gevarenzones voor luchtvaartuigen begeven. b) De grondafhandelingsorganisatie past de instructies en procedures van de luchtvaartuigexploitant toe, tenzij anders overeengekomen met de luchtvaartuigexploitant. Bij het gebruik van passagierstrappen, passagiersbruggen of aviobruggen voor het in- en ontschepen van passagiers, moeten de operationele procedures betrekking hebben op de veiligheid van de passagiers tijdens het in- en ontschepen. GH.OPS.110 Afhandeling van passagiers met beperkte mobiliteit door een exploitant van een luchtvaartterrein Wanneer een exploitant van een luchtvaartterrein de afhandeling van passagiers met beperkte mobiliteit verricht met zijn eigen personeel, ofwel als op zichzelf staande dienst, ofwel in combinatie met het vervoer op de grond van passagiers en bemanningsleden, als onderdeel van de in artikel 2, lid 3, punt h) of punt j), van deze verordening bedoelde uitzondering, moet hij voldoen aan de eisen van bijlagen I en II bij deze verordening: a) subdeel ORGH.GSE; b) GH.OPS.100, punt a), 2), dat van toepassing is op die passagiers; c) GH.OPS.305 inzake de exploitatie van grondapparatuur. SUBDEEL 2 BAGAGEAFHANDELING GH.OPS.200 Bagageafhandeling — algemene eisen a) De veiligheidsprocedures voor bagageafhandeling hebben betrekking op de volgende fasen, afhankelijk van het activiteitengamma van de grondafhandelingsorganisatie: 1) identificatie van bagage; 2) sorteren van bagage; 3) bundeling van bagage, voorbereiding voor vertrek of overbrenging; 4) aankomst en ophalen van bagage. b) Gevaarlijke goederen in bagage worden afgehandeld overeenkomstig bijlage 18 bij het Verdrag van Chicago en de technische instructies van de ICAO met betrekking tot die bijlage en de procedures en instructies van de luchtvaartuigexploitant met betrekking tot gevaarlijke goederen in de bagage van passagiers. c) De grondafhandelingsorganisatie moet voldoen aan alle aanvullende procedures van het luchtvaartterrein, afhankelijk van de gecentraliseerde infrastructuur die de exploitant van het luchtvaartterrein voor bagageafhandeling ter beschikking stelt. d) De grondafhandelingsorganisatie zorgt ervoor dat het personeel dat betrokken is bij de afhandeling van bagage een veiligheidsopleiding krijgt die relevant is voor zijn taken en inzicht heeft in de gevolgen van zijn prestaties voor de vliegveiligheid. SUBDEEL 3 DIENSTVERLENING AAN LUCHTVAARTUIGEN GH.OPS.300 Veiligheid op het platform De grondafhandelingsorganisatie past, naast de procedures van de luchtvaartterreinexploitant die op die organisatie van toepassing zijn als gebruiker van het luchtvaartterrein, operationele procedures toe om de veiligheidsrisico’s van het werken rond het luchtvaartuig en in het veiligheidsgebied aan de luchtzijde van het luchtvaartterrein te dekken, en wel als volgt: a) de procedures van de luchtvaartterreinexploitant met betrekking tot de volgende activiteiten: 1) lopen en rijden binnen de zones aan de luchtzijde van het luchtvaartterrein; 2) het programma ter bestrijding van Foreign Object Debris (FOD); 3) rijden in het bewegingsgebied; 4) activiteiten bij ongunstige weersomstandigheden, in de winter of ‘s nachts; b) de operationele procedures van de grondafhandelingsorganisatie met betrekking tot de volgende activiteiten: 1) werken op het platform en rond het luchtvaartuig, en veiligheid op het platform; 2) inspectie van de buitenkant van het luchtvaartuig en de aangrenzende zones aan de luchtzijde, naargelang het geval, vóór aankomst en vertrek van het luchtvaartuig; 3) werken rond het luchtvaartuig, waarbij de volgende beginselen van toepassing zijn: i) gevarenzones rond luchtvaartuigen moeten vrij worden gehouden van personen en voertuigen zolang de motoren in werking zijn of op het punt staan te worden gestart; ii) andere personeelsleden dan die welke nodig zijn om bijstand te verlenen bij de aankomst en het vertrek van het luchtvaartuig, mogen het luchtvaartuig niet naderen wanneer de motoren draaien en de antibotsingslichten zijn ingeschakeld; iii) de procedure omvat beginselen van menselijke factoren; 4) correcte positionering van de grondapparatuur rond het luchtvaartuig voor dienstverlening aan het luchtvaartuig en voor het in- en ontschepen van de passagiers; 5) afhankelijk van de aan de organisatie toegewezen verantwoordelijkheden, een van de volgende: i) een turnaroundplan voor luchtvaartuigen ontwikkelen en uitvoeren om de coördinatie en veiligheid te waarborgen van alle grondafhandelingsactiviteiten die tijdens de turnaround plaatsvinden. Het bevat ten minste een beschrijving van de fasen, alsmede de taken en verantwoordelijkheden die vereist zijn voor de aankomst, de afhandeling en het vertrek van het luchtvaartuig; ii) haar taken en verantwoordelijkheden tijdens de turnaround beschrijven, wanneer het turnaroundplan van het luchtvaartuig door een andere organisatie wordt ontwikkeld. c) De in punt b) bedoelde operationele procedures worden aangepast aan de operationele context en de specifieke geografische en weersomstandigheden van het luchtvaartterrein. GH.OPS.305 Algemene eisen voor het gebruik van grondapparatuur a) De grondafhandelingsorganisatie past procedures toe voor het veilige gebruik van grondapparatuur, met specifieke veiligheidsmaatregelen om het risico aan te pakken van apparatuur die nadert, positioneert, remt, manoeuvreert, parkeert en wegrijdt van het luchtvaartuig en het gebied waar diensten aan het luchtvaartuig worden verleend, met inbegrip van de apparatuur die wordt gebruikt voor het vervoer over de grond van passagiers met beperkte mobiliteit, het vastzetten van apparatuur die niet in gebruik is en het parkeren in aangewezen zones. b) Bij het besturen van grondapparatuur op het platform en het bewegingsgebied worden de procedures van het luchtvaartterrein in acht genomen die zijn ontwikkeld overeenkomstig de toepasselijke eisen van bijlage IV (ADR.OPS) bij Verordening (EU) nr. 139/2014. c) Alle gebruikte gemotoriseerde en niet-gemotoriseerde grondapparatuur, moet op passende wijze worden onderhouden en voldoen aan het in subdeel ORGH.GSE van bijlage I bij deze verordening bedoelde onderhoudsprogramma. De passagiersbruggen of -trappen moeten vrij zijn van FOD, teneinde ervoor te zorgen dat passagiers en bemanningsleden snel kunnen worden geëvacueerd in geval van een noodsituatie tijdens het bijtanken met passagiers aan boord of tijdens het in- en ontschepen van passagiers. d) Een “aanraken verboden”-beleid wordt toegepast, tenzij de grondapparatuur is uitgerust met nabijheids- of zelfnivelleringssensoren, afhankelijk van het type grondapparatuur, of in specifiek aanvaarde omstandigheden die vereist zijn voor het type grondapparatuur dat in gebruik is. GH.OPS.310 Bijtanken en leegpompen van luchtvaartuigen a) De diensten voor het bijtanken en leegpompen van luchtvaartuigen mogen worden verleend door dezelfde organisatie die verantwoordelijk is voor het verlenen van andere grondafhandelingsdiensten of door een verlener van into-planetankdiensten. b) Naast het waarborgen van de naleving van GH.OPS.005 is de verlener van into-planetankdiensten verantwoordelijk voor het volgende: 1) zorgen voor het veilig bijtanken en leegpompen van luchtvaartuigen en andere noodzakelijke diensten overeenkomstig de operationele procedures van de luchtvaartuigexploitant; 2) beschikken over procedures voor communicatie met de grondafhandelingsorganisatie(s) die tijdens de turnaround van het luchtvaartuig andere diensten verleent (verlenen) en deze toepassen, met name met de turnaround-coördinatiefunctie, en met de bemanning in geval van brand of brandstoflekkage; 3) de voorschriften inzake brandpreventie en blussen op het platform en op de parkeerstandplaatsen in acht nemen; 4) een oplossing zoeken voor eventuele instructies die in strijd zijn met die van de luchtvaartuigexploitant of de exploitant van het luchtvaartterrein, naargelang het geval, zodra deze zijn geïdentificeerd. c) De verlener van into-planetankdiensten heeft de volgende verantwoordelijkheden: 1) zijn noodprocedure toepassen in noodgevallen tijdens het bijtanken of leegpompen, zoals beschreven in het grondafhandelingshandboek, met name: i) stoppen met tanken; ii) de brandstofslang loskoppelen van het luchtvaartuig; iii) het tankvoertuig verplaatsen of, afhankelijk van het tanksysteem, de noodstopknop van de brandstofkraan indrukken; 2) uitsluitend het voor het luchtvaartuigtype goedgekeurde brandstoftype gebruiken overeenkomstig de instructies van de luchtvaartuigexploitant, om gebruik van verkeerde brandstof en verontreiniging van de brandstof te voorkomen; 3) ervoor zorgen dat zijn personeel opvallende kleding draagt, zodat het gemakkelijk identificeerbaar is in noodgevallen tijdens het bijtanken of leegpompen; 4) de tankzones in acht nemen die door de luchtvaartuigexploitant zijn vastgesteld overeenkomstig het luchtvaartuigtype en, in overleg met de grondafhandelingsorganisatie die de turnaround-coördinatiefunctie uitoefent, voorkomen dat passagiers of onbevoegden die zones binnenkomen of anders stoppen met tanken tot de zone vrij is; 5) voldoen aan de relevante procedure van de luchtvaartuigexploitant voor het bijtanken of leegpompen met passagiers aan boord of tijdens het in- of ontschepen van passagiers, met inbegrip van: i) stoppen met tanken wanneer de aangewezen nooduitgangen en vluchtwegen worden belemmerd; ii) communiceren met de persoon die toezicht houdt op het tanken of leegpompen, zoals aangewezen door de luchtvaartuigexploitant, in geval van brand of brandstoflekkage; 6) voldoen aan ADR.OPS.D.060 van Verordening (EU) nr. 139/2014, zoals weergegeven in de procedures van de luchtvaartterreinexploitant met betrekking tot de veiligheid van platformen tijdens het bijtanken van luchtvaartuigen. d) Bijtanken of leegpompen in hangars of soortgelijke omsloten gebouwen wordt alleen uitgevoerd met goedkeuring van de exploitant van het luchtvaartuig en de exploitant van het luchtvaartterrein en in overeenstemming met de door hen opgestelde speciale procedures. GH.OPS.320 Drinkwaterdiensten De procedures voor drinkwaterdiensten moeten voldoen aan de eisen van GH.OPS.005 en aan de volgende aanvullende eisen: a) er moet contact worden onderhouden met de exploitant van het luchtvaartterrein om het volgende te waarborgen: 1) al het drinkwater en water voor ander persoonlijk gebruik dat in het luchtvaartuig wordt getankt, moet vrij zijn van chemische stoffen en micro-organismen; 2) de drinkwaterkwaliteitstest wordt periodiek uitgevoerd in overeenstemming met de plaatselijke gezondheidsautoriteiten en volgens de procedure van de luchtvaartuigexploitant; b) de voorschriften van de toepasselijke rechtshandelingen van de Unie met betrekking tot persoonlijke beschermingsmiddelen moeten in acht worden genomen voor het personeel dat drinkwaterdiensten verleent; c) het risico op het produceren van FOD tijdens deze activiteit moet afdoende worden beperkt. GH.OPS.325 Toiletdiensten aan luchtvaartuigen De procedures voor toiletdiensten aan luchtvaartuigen moeten voldoen aan de eisen van GH.OPS.005 en aan de volgende aanvullende eisen: a) de toepasselijke maatregelen in geval van lekkage moeten worden beschreven; b) eventuele lekkages moeten onmiddellijk worden vastgesteld en volgens de instructies worden aangepakt; c) de voorschriften van de toepasselijke rechtshandelingen van de Unie met betrekking tot persoonlijke beschermingsmiddelen moeten in acht worden genomen voor het personeel dat toiletdiensten verleent; d) het risico op het produceren van FOD tijdens het verlenen van toiletdiensten aan luchtvaartuigen moet afdoende worden beperkt. GH.OPS.330 Schoonmaken van de buitenkant van luchtvaartuigen De procedures voor schoonmaken van de buitenkant van luchtvaartuigen moeten voldoen aan de eisen van GH.OPS.005 en aan de volgende aanvullende eisen: a) de buitenkant van het luchtvaartuig moet worden schoongemaakt met door de luchtvaartuigfabrikant goedgekeurde producten om schade aan het luchtvaartuig te voorkomen; b) de buitenpanelen en deuren van het luchtvaartuig moeten na het schoonmaken naar behoren sluiten; c) de voorschriften van de toepasselijke rechtshandelingen van de Unie met betrekking tot persoonlijke beschermingsmiddelen moeten in acht worden genomen voor het personeel dat de buitenkant van luchtvaartuigen schoonmaakt; d) de buitenkant van luchtvaartuigen moet worden schoongemaakt in een specifiek daartoe bestemde zone, zoals vastgesteld door de exploitant van het luchtvaartterrein, indien van toepassing; e) het risico op het produceren van FOD tijdens het schoonmaken van de buitenkant van het luchtvaartuig moet afdoende worden beperkt. GH.OPS.335 IJsvrij maken van luchtvaartuigen en ijsbestrijding a) De grondafhandelingsorganisatie ziet erop toe dat de nodige controles om de beschikbaarheid van de dienst vóór het koude seizoen te waarborgen, tijdig worden gepland en uitgevoerd zodat de ijsbestrijding en het ijsvrij maken veilig kunnen worden uitgevoerd. b) Naast de naleving van de eisen van GH.OPS.005 is de grondafhandelingsorganisatie verantwoordelijk voor het waarborgen dat de vloeistoffen die voor de ijsbestrijding en het ijsvrij maken worden gebruikt, voldoen aan de kwaliteitsnormen voor vloeistoffen en dat ze periodiek worden getest en correct worden opgeslagen. c) De grondafhandelingsorganisatie werkt samen met de exploitant van het luchtvaartterrein en met alle relevante autoriteiten en organisaties om de opvang en recycling van de vloeistoffen voor ijsbestrijding en ijsvrij maken mogelijk te maken, met het oog op de bescherming van het milieu. d) Wanneer de grondafhandelingsorganisatie voor ijsbestrijding en ijsvrij maken gebruikmaakt van platforms en standplaatsen op afstand, benoemt zij een coördinator voor deze activiteiten en past zij een procedure toe die het volgende omvat: 1) communicatie met de cockpitbemanning via een specifiek daarvoor bestemde radiofrequentie; 2) toewijzing van een standplaats voor luchtvaartuigen die wachten op diensten voor ijsvrij maken/ijsbestrijding op de stand voor ijsvrij maken en ijsbestrijding; 3) melding aan de cockpitbemanning van de verwijdering van apparatuur en de beëindiging van het ijsvrij maken en de ijsbestrijding met het oog op een veilige terugkeer van het luchtvaartuig naar het bewegingsgebied. SUBDEEL 4 TURNAROUND VAN LUCHTVAARTUIGEN GH.OPS.400 Coördinatie van de activiteiten voor de turnaround van luchtvaartuigen a) De grondafhandelingsorganisatie zorgt voor de veilige verlening van grondafhandelingsdiensten en luchtvaartuigafhandeling tijdens de turnaround door een functie in te stellen voor de coördinatie van turnaroundactiviteiten. Bij de coördinatie van de turnaroundactiviteiten wordt rekening gehouden met het door de luchtvaartuigexploitant gespecificeerde turnaroundplan. b) Wanneer meer dan één grondafhandelingsorganisatie betrokken is bij het verlenen van grondafhandelingsdiensten aan dezelfde luchtvaartuigexploitant volgens het turnaroundplan van de luchtvaartuigexploitant, komen de betrokken grondafhandelingsorganisaties [onderling] overeen welke organisatie verantwoordelijk is voor de turnaround-coördinatiefunctie, tenzij de luchtvaartuigexploitant dit vaststelt. c) De grondafhandelingsorganisatie die verantwoordelijk is voor de coördinatie van de turnaround van het luchtvaartuig beschikt over een schriftelijke procedure voor de coördinatie van de turnaroundactiviteiten die de volgende aspecten omvat: 1) grondafhandelingsactiviteiten die moeten worden gemonitord en gecoördineerd tijdens de turnaround van het luchtvaartuig; 2) of de turnaround-coördinatiefunctie wordt uitgevoerd door een persoon of een geautomatiseerd apparaat, op het luchtvaartterrein of op afstand; indien van toepassing, de persoon die verantwoordelijk is voor deze functie; 3) coördinatie van de communicatie met alle betrokken organisaties, of het nu gaat om andere grondafhandelingsorganisaties, de luchtvaartuigexploitant of de exploitant van het luchtvaartterrein; 4) taken in verband met de turnaround-coördinatiefunctie; 5) ervoor zorgen dat de werklast per persoon de veiligheid van de activiteiten niet in gevaar brengt; 6) bij het bijtanken en leegpompen van luchtvaartuig met passagiers aan boord of tijdens het in- en ontschepen van passagiers, ervoor zorgen dat: i) alle volgende punten vrij zijn van obstakels: A) de aangewezen nooduitgangen; B) de ontsnappingswegen, met inbegrip van die van het brandstofvoertuig; C) het grondoppervlak onder de uitgangen van het luchtvaartuig die bestemd zijn voor noodevacuatie en de zones voor het uitzetten van glijbanen, voor gebruik in geval van evacuatie wanneer de trappen nog niet zijn geplaatst; D) de brandstofnoodstop, indien aanwezig; ii) de verlener van into-planetankdiensten onmiddellijk op de hoogte wordt gebracht wanneer de aangewezen evacuatie-uitgangen en ontsnappingsroutes geblokkeerd zijn; 7) verspreiding van de schriftelijke procedure onder alle betrokken personen. d) In het turnaroundplan dat op elk luchtvaartuig wordt toegepast, worden de specifieke kenmerken en beperkingen van het luchtvaartuigtype in acht genomen. Bij de turnaround-coördinatie wordt rekening gehouden met de operationele context van het luchtvaartterrein. e) De grondafhandelingsorganisatie neemt de verplichting in acht om de noodhulpdiensten van het luchtvaartterrein te waarschuwen overeenkomstig ADR.OPS.D.050 van Verordening (EU) nr. 139/2014 bij ongevallen en incidenten op het platform. GH.OPS.405 Aankomst van luchtvaartuigen a) De operationele procedures voor de aankomst van een luchtvaartuig zijn afgestemd op het luchtvaartuigtype en hebben betrekking op: 1) het vastzetten van het luchtvaartuig op de grond; 2) de markering van de gevarenzones rond het luchtvaartuig; 3) de bediening van deuren van het vrachtcompartiment en de dienstpanelen; 4) de positionering van de grondapparatuur, met inbegrip van de grondgroep en de preconditioned air unit, indien van toepassing; 5) het gebruik van passagiersbruggen of andere grondapparatuur, zoals passagierstrappen. b) De parkeerstandplaats wordt vóór aankomst van het luchtvaartuig geïnspecteerd en de toepasselijke procedures van de exploitant van het luchtvaartterrein worden toegepast. GH.OPS.410 Vastzetten van luchtvaartuigen op de grond a) De grondafhandelingsorganisatie beschikt over operationele procedures en past deze toe om ervoor te zorgen dat het luchtvaartuig is beveiligd tegen onbedoelde bewegingen, in overeenstemming met de procedures en instructies van de luchtvaartuigexploitant of, zoals overeengekomen met de luchtvaartuigexploitant, in overeenstemming met de operationele procedures van de grondafhandelingsorganisatie. b) De in punt a) bedoelde procedures omvatten veiligheidsmaatregelen om ervoor te zorgen dat alleen grondafhandelingspersoneel met specifieke taken die in deze fase moeten worden uitgevoerd, het luchtvaartuig mag naderen voordat de antibotsingslichten en de motoren worden uitgeschakeld. c) De opstelplaats wordt gemarkeerd door veiligheidskegels te plaatsen rond de delen van het luchtvaartuig die vatbaar zijn voor schade op de grond. GH.OPS.415 Laden en lossen van luchtvaartuigen De operationele procedures voor het laden en lossen van luchtvaartuigen waarborgen het volgende: a) het luchtvaartuig wordt geladen overeenkomstig de schriftelijke laadinstructies, en alle laadspecificaties en -voorschriften met betrekking tot gevaarlijke goederen en andere bijzondere vracht, post, bagage of uitrusting in het compartiment worden nageleefd; b) de stabiliteit van het luchtvaartuig tijdens het lossen en laden wordt gehandhaafd; c) het losteam beschikt over de passende documentatie voor aankomende vluchten; d) het vrachtcompartiment van het luchtvaartuig vóór het laden is leeg, behalve in het geval van transitvluchten of indien in de instructies van de luchtvaartuigexploitant anders is vermeld, en er zijn geen beschadigingen of lekken; indien schade wordt vastgesteld, wordt de luchtvaartuigexploitant hiervan in kennis gesteld; e) het laden wordt zodanig uitgevoerd dat het vrachtcompartiment of de deuren van het vrachtcompartiment niet beschadigd raken; f) de laadeenheden en andere losse apparatuur verkeren in gebruiksklare toestand, bevatten geen water of sneeuw en er is geen beschadigde of lekkende lading; g) de voorwerpen en laadeenheden die in de vrachtcompartimenten worden geladen, worden naar behoren vastgezet om bewegingen of verschuivingen tijdens de vlucht te voorkomen; h) het in het luchtvaartuig geladen type laadeenheid komt overeen met wat in de laadinstructies is gespecificeerd; i) de deuren van het vrachtcompartiment zijn naar behoren gesloten; j) wijzigingen op het laatste moment in verband met het laden van bagage of vracht worden geregistreerd in de massa- en balansdocumentatie en verspreid ter informatie van de personen die in de procedure van de luchtvaartuigexploitant zijn geïdentificeerd; k) het massa- en balansdocument met de laadinstructies wordt ondertekend door de persoon die verantwoordelijk is voor het toezicht op het laden om te bevestigen dat het laden en verdelen van de lading zijn uitgevoerd overeenkomstig de instructies; l) er wordt gezorgd voor communicatie in verband met het laden en het verdelen van de lading tussen de persoon die verantwoordelijk is voor het toezicht op het laden en de persoon die verantwoordelijk is voor de planning van de lading en de afgifte van de bijbehorende massa- en balansdocumentatie, alsook elke andere tussenpersoon indien laadplanning een functie op afstand is die niet op het station van vertrek wordt uitgevoerd; m) een kopie van de massa- en balansdocumentatie met de laadinstructies is beschikbaar op de grond en toegankelijk voor het grondpersoneel dat verantwoordelijk is voor de vluchtuitvoering tot na de aankomst van de vlucht; n) het laden en lossen gebeurt met grondapparatuur die passend is voor het type luchtvaartuig en de taak, al naargelang van het geval; o) elke beschadiging of storing van het laadsysteem van het luchtvaartuig wordt gemeld aan de luchtvaartuigexploitant. GH.OPS.420 Toezicht op het laden De grondafhandelingsorganisatie past procedures toe voor het toezicht op het laden en lossen van luchtvaartuigen om het volgende te waarborgen: a) de briefing van het losteam overeenkomstig de vóór het lossen van het luchtvaartuig ontvangen ladingsberichten en de briefing van het laadteam overeenkomstig de laadinstructies van het luchtvaartuig; b) het toezicht op het lossen en laden van het luchtvaartuig, waarbij ervoor wordt gezorgd dat de bulklading intact is en dat er vóór het laden geen schade of lekkage optreedt; c) het laden en vastzetten van bagage en vrachtartikelen in de positie die op het pakket is aangegeven, om te voorkomen dat zij in om het even welke richting kunnen bewegen en om te garanderen dat zij afgezonderd en gescheiden worden overeenkomstig de voorschriften voor gevaarlijke goederen; d) controleren of aan alle in GH.OPS.415 bedoelde stappen is voldaan; e) controle van de lading aan de hand van de bijbehorende documenten, zoals de vrachtlijst, de bagagelijst of de kennisgeving van speciale lading aan de gezagvoerder, indien beschikbaar; f) bevestiging dat het laden plaatsvindt zoals aangegeven in het definitieve formulier met laadinstructies; g) melding van eventuele afwijkingen van de geplande lading en van speciale, te zware of niet-standaardartikelen die nog niet in de laadinstructies zijn opgenomen. GH.OPS.425 Laadeenheden De grondafhandelingsorganisatie zorgt voor het volgende met betrekking tot de laadeenheden voor zowel bagage als vracht: a) de instructies van de luchtvaartuigexploitant worden gevolgd met betrekking tot het correcte gebruik van het type laadeenheid, de laadeenheden blijven binnen de aanvaardbare grenzen die volgens de instructies van de fabrikant zijn vastgesteld en zijn leeg vóór gebruik; b) de laadeenheden worden gecontroleerd om na te gaan of zij vóór de opbouw bruikbaar zijn en de toegestane grenzen voor de bruikbaarheid niet overschrijden; c) onbruikbare laadeenheden worden geëtiketteerd en uit gebruik genomen; d) voor laadeenheden in de vorm van een luchtvaartcontainer zijn met de eigenaar van de laadeenheid regelingen getroffen voor de reparatie of verwijdering van beschadigde laadeenheden; e) het proces voor de opbouw van laadeenheden houdt rekening met de operationele procedures met betrekking tot al het volgende: 1) de massa en balans van het luchtvaartuig en beperkingen van de laadeenheid; 2) het gebruik van passende laadeenheden met betrekking tot de omvang, het type en de structurele geschiktheid voor transport; 3) het onderling vastkoppelen en vastzetten van lading op elke pallet of in elke container om te voorkomen dat ze tijdens de vlucht kan bewegen; 4) het afzonderen en scheiden van gevaarlijke goederen, het opslaan en vastzetten ervan in de positie die op de verpakking is aangegeven, en het voorkomen van beweging in welke richting dan ook binnen die laadeenheid; 5) de integriteit van de lading en de laadeenheid; f) elke laadeenheid in de vorm van een luchtvaartcontainer wordt geïdentificeerd aan de hand van unieke identificatiecodes of markeringen; g) de laadeenheden worden opgeslagen in omstandigheden die beschadiging ervan voorkomen; opslag op de grond is niet toegestaan; h) de door de exploitant van het luchtvaartterrein vastgestelde opslagbeperkingen moeten worden nageleefd en wanneer het geplande aantal op de luchthaven opgeslagen laadeenheden wordt overschreden, beschikt de grondafhandelingsorganisatie over procedures en regelingen met de luchtvaartuigexploitanten om de laadeenheden zo spoedig mogelijk naar andere beschikbare locaties te vervoeren; i) de laadeenheden worden veilig vervoerd en behandeld om schade aan de laadeenheid en de lading, het luchtvaartuig of andere voertuigen of uitrusting en verwondingen van personen te voorkomen; j) de laadeenheden zijn goed vastgezet om ongecontroleerde bewegingen in slechte weersomstandigheden te voorkomen; k) de laadeenheden worden gecontroleerd en schade wordt gemeld aan de luchtvaartuigexploitant overeenkomstig de instructies van de luchtvaartuigexploitant; l) het personeel dat betrokken is bij de behandeling van laadeenheden is naar behoren opgeleid; m) in het geval van bundeling van laadeenheden stellen de betrokken organisaties duidelijke verantwoordelijkheden vast van elke bij de bundeling betrokken partij en documenteren zij deze. GH.OPS.430 Activiteiten bij vertrek van luchtvaartuigen a) De grondafhandelingsorganisatie coördineert het vertrek van het luchtvaartuig met de andere organisaties die bij deze activiteit zijn betrokken. b) De operationele procedure voor het starten van de motor moet ervoor zorgen dat: 1) alleen het personeel en de grondapparatuur die nodig zijn voor het starten en achteruitduwen of slepen op de opstelplaats aanwezig blijven; 2) elke omstandigheid die de veiligheid van het starten van de motor in gevaar kan brengen, onmiddellijk aan de cockpitbemanning wordt meegedeeld en dat het starten van de motor wordt uitgesteld; 3) instructies voor het gebruik van de luchtstartinrichting zijn opgenomen in het grondafhandelingshandboek; 4) de veiligheid van het personeel bij gebruik van een luchtstartinrichting of een grondgroep is gewaarborgd; 5) de apparatuur vóór vertrek veilig wordt losgekoppeld van het luchtvaartuig; 6) de gevarenzone rond het luchtvaartuig vrij is van apparatuur en personen; 7) de laatste stap in het starten van de motor duidelijk is aangegeven, zodat het terugduwen of slepen kan beginnen. GH.OPS.435 Slepen en achteruitduwen van luchtvaartuigen a) De verantwoordelijkheid voor het slepen/achteruitduwen van luchtvaartuigen kan over verschillende organisaties worden verdeeld. De grondafhandelingsorganisatie is verantwoordelijk voor het volgende: 1) de correcte uitvoering van de operationele procedures van de luchtvaartuigexploitant of van de grondafhandelingsorganisatie, indien overeengekomen met de luchtvaartuigexploitant, die: i) specifiek zijn voor het luchtvaartuigtype en het type voertuig voor slepen/achteruitduwen, en ii) voldoen aan de instructies van de fabrikant voor de werking van de sleepapparatuur, indien de fabrikant dergelijke instructies heeft verstrekt; 2) de correcte uitvoering van de communicatieprocedures met de andere personen die betrokken zijn bij het slepen of achteruitduwen; 3) de koppeling van het luchtvaartuig met en de loskoppeling van het luchtvaartuig van het voertuig/de sleepstang; 4) het besturen of op afstand bedienen van het voertuig voor slepen/achteruitduwen; 5) wanneer een wingwalker wordt ingeschakeld, wordt contact gehouden met de wingwalker en wordt de bemanning gewaarschuwd wanneer de communicatie tijdens het slepen/achteruitduwen wordt verbroken; deze stap wordt goed gecoördineerd met de verlener van platformbeheersdiensten; 6) zorgen voor opleiding en blijvende bekwaamheid van het personeel dat deze activiteiten uitvoert; 7) de werking en het onderhoud van alle grondapparatuur die voor het slepen/achteruitduwen wordt gebruikt overeenkomstig subdeel ORGH.GSE. b) Naast de in punt a) vermelde eisen past de grondafhandelingsorganisatie de procedures van het luchtvaartterrein toe die door de exploitant van het luchtvaartterrein zijn vastgesteld overeenkomstig de bepalingen van Verordening (EU) nr. 139/2014 met betrekking tot grondbewegingen van luchtvaartuigen, met name de punten ADR.OPS.B.028, ADR.OPS.B.080, ADR.OPS.D.001, ADR.OPS.D.015 en ADR.OPS.D.040. GH.OPS.440 Communicatie en standaardzinnen a) De communicatie tussen de cockpitbemanning en de grondafhandelingspersonen die verantwoordelijk zijn voor het achteruitduwen/slepen van het luchtvaartuig moet de veilige exploitatie van het luchtvaartuig en de veiligheid van de inzittenden en van de personen, voertuigen en andere luchtvaartuigen op de grond waarborgen. b) De grondafhandelingsorganisatie zorgt ervoor dat haar personeel de standaardzinnen voor achteruitduwen/slepen van luchtvaartuigen in acht neemt, zoals vastgesteld in SERA.14001 van Uitvoeringsverordening (EU) nr. 923/2012. SUBDEEL 5 AFHANDELING VAN VRACHT EN POST GH.OPS.500 Afhandeling van vracht en post— Algemene eisen a) De in artikel 2, lid 2, punt e), i) tot en met iv), van deze verordening bedoelde activiteiten mogen worden uitgevoerd in een vrachtterminal of -entrepot op een luchtvaartterrein of daaraan grenzend. b) De grondafhandelingsorganisatie past de operationele procedures voor de afhandeling van vracht en post toe die door de luchtvaartuigexploitant worden verstrekt, tenzij anders is overeengekomen met de luchtvaartuigexploitant. c) Onverminderd punt a) beschikt de grondafhandelingsorganisatie over operationele procedures voor het veilige vervoer van vracht en post en past zij deze toe; deze hebben betrekking op de volgende aspecten: 1) aanvaarding van de verzending namens de luchtvaartuigexploitant en voorbereiding van de vlucht overeenkomstig de toepasselijke eisen en procedures van de luchtvaartuigexploitant, met inbegrip van: i) alle noodzakelijke controles die geen verband houden met veiligheidsaspecten, zoals vereist door de toepasselijke regelgeving; ii) indien van toepassing, controles van de aanvaarding van gevaarlijke goederen overeenkomstig bijlage 18 bij het Verdrag van Chicago en de technische instructies van de ICAO met betrekking tot die bijlage; iii) kruiscontroles van de vracht aan de hand van de begeleidende documentatie namens de luchtvaartuigexploitant; iv) planning van de opbouw; 2) de definitieve opbouw van de vracht, indien deze niet is uitgevoerd vóór de aankomst ervan in de vrachtterminal, en de opslag van de vracht vóór de vlucht; 3) het vervoer van de lading van en naar het luchtvaartuig; 4) tussenkomst in geval van schade aan de lading, lekkage of morsen. d) De vrachtactiviteiten mogen gezamenlijk worden uitgevoerd door gekwalificeerd personeel van de grondafhandelingsorganisatie en de exploitant van het luchtvaartuig, zoals vooraf overeengekomen. GH.OPS.505 Afhandeling van andere speciale vracht dan gevaarlijke goederen De grondafhandelingsorganisatie handelt speciale vracht af overeenkomstig de operationele procedures van de luchtvaartuigexploitant of, indien overeengekomen met de luchtvaartuigexploitant, overeenkomstig haar eigen operationele procedures als bedoeld in GH.OPS.500, punt a). ELI: http://data.europa.eu/eli/reg_del/2025/20/oj ISSN 1977-0758 (electronic edition)",
  "source": "EUR LEX"
}