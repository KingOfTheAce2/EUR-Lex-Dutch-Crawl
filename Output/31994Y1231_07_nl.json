{
  "url": "http://europa.eu.int/eur-lex/lex/LexUriServ/LexUriServ.do?uri=CELEX:31994Y1231(07):NL:HTML\">",
  "content": "EUR-Lex - 31994Y1231(07) - NL Avis juridique important | 31994Y1231(07) Speciaal verslag nr. 4/94 over het stedelijk milieu vergezeld van het antwoord van de Commissie Publicatieblad Nr. C 383 van 31/12/1994 blz. 0001 - 0014 SPECIAAL VERSLAG NR. 4/94 over het stedelijk milieu  vergezeld van het antwoord van de Commissie (94/C 383/01) (Opmerkingen krachtens artikel  188 C, lid 4, tweede alinea, van het Verdrag betreffende de Europese Unie) INHOUD Paragraaf  Bladzijde 0. INLEIDING ... 0.1 - 0.3 2 1. DE PROBLEMEN ROND HET BELEID VOOR DE BESCHERMING VAN HET STADSMILIEU ... 1.1 - 1.4 2 2. DE DOOR DE MILIEUDIENSTEN BEHEERDE ACTIES ... 2.1 - 2.9 2 Eenheid \"Stedelijk milieu\" ... 2.1 - 2.5 2 Het instrument \"LIFE\" ... 2.6 - 2.9 3 3. DE DOOR HET EFRO GEFINANCIERDE MODELPROJECTEN VOOR HET STADSMILIEU ... 3.1 - 3.13 3 De gefinancierde projecten ... 3.1 - 3.3 3 Selectie van de initiatieven ... 3.4 - 3.5 4 Het innoverende karakter van de projecten ... 3.6 - 3.7 4 Uitvoeringsstand van de gecontroleerde projecten ... 3.8 - 3.13 4 4. HET DOOR HET EFRO GEFINANCIERDE RECITE-PROGRAMMA ... 4.1 - 4.8 5 De Europese samenwerkingsnetwerken ... 4.1 - 4.3 5 Problemen met het toezicht en de evaluatie ... 4.4 - 4.8 6 5. DE ACTIVITEITEN VOOR OPLEIDING, ONDERZOEK, VERVOER, ENERGIE EN CULTUUR ... 5.1 - 5.5 6 6. CONCLUSIE ... 6.1 - 6.7 7 Tabel 1 en 2 ... 8 Antwoord van de Commissie ... 10 0. INLEIDING 0.1. Krachtens het Verdrag is de Gemeenschap, met inachtneming van het  subsidiariteitsbeginsel, algemeen bevoegd voor behoud, bescherming en verbetering van de kwaliteit  van het milieu, en dus eveneens van het stedelijk milieu. Voorts houdt de levenskwaliteit in het  stedelijk milieu nauw verband met de problematiek van economische en sociale ontwikkeling en  ondergaat dus invloed van de communautaire maatregelen op deze gebieden. Daarom heeft de Commissie,  in juni 1990, een \"Groenboek\" over het stadsmilieu uitgebracht. 0.2. In zijn Resolutie van 28 januari 1991 () over dit groenboek, heeft ook de Raad de  communautaire dimensie van het beleid voor het stadsmilieu onderstreept en erkend dat de oplossing  van de problemen op dat gebied een wezenlijke voorwaarde vormt voor een houdbare ontwikkeling van  de steden. Een doeltreffende en permanente cooerdinatie van alle beleidsmaatregelen die van invloed  zijn op de steden zou een belangrijk element vormen voor een geslaagd stadsmilieubeleid. De Raad  wees eveneens op het belang van stedelijke en regionale planning als kader voor de integratie van  besluiten over grondgebruik, diensten en infrastructuur en erkende de belangrijke rol die de  uitwisseling van ervaring en de demonstratieprojecten kunnen spelen. 0.3. Naar aanleiding van de verschijning van het \"Groenboek\" is er bij de communautaire maatregelen  steeds meer plaats ingeruimd voor de problematiek van het stadsmilieu, via diverse initiatieven  waarvan de uitvoering in de navolgende paragrafen onder de loep wordt genomen. 1.  DE PROBLEMEN ROND HET BELEID VOOR DE BESCHERMING VAN HET STADSMILIEU 1.1. De bescherming van  het stadsmilieu omvat een reeks ingewikkelde factoren. De lucht- en watervervuiling, het lawaai en  de kwaliteit van het leefklimaat houden alle verband met de economische en industriële  ontwikkeling, de klimatologische omstandigheden of het reliëf en met het vervoer- en energiebeleid.  Een evenwichtige urbanisatie en een kwalitatief goede ontwikkeling voor de huidige en toekomstige  bevolking vereisen voornamelijk een goed bestuurlijk beheer op plaatselijk niveau en het gebruik  van adequate technologieën. 1.2. Met behulp van overheidssteun kunnen de problemen worden bestudeerd, gegevens worden  verzameld, kan onderzoek worden verricht, worden geëxperimenteerd met methoden of procédés, en kan  de opleiding worden verbeterd, maar deze steun volstaat niet om gedragspatronen te veranderen; die  zijn namelijk meer afhankelijk van nieuwe wetgeving en bestuurlijke wilskracht. Ook is de  overheidssteun niet voldoende voor de rehabilitatie van alle in verval geraakte stadsdelen en  overigens is voorkoming van verval één der beginselen van de maatregelen in verband met het  milieu. 1.3. De communautaire maatregelen voor de bescherming van het stadsmilieu zijn dan ook voornamelijk  gericht op bewustmaking, uitwisseling van ervaringen, experimenteel onderzoek en uitwerking van  methoden, proefprojecten of modellen. Het gaat om begeleidende en stimulerende maatregelen en de  doeltreffendheid daarvan hangt grotendeels af van het enthousiasme en de ijver van de plaatselijke  partners. 1.4. Het groenboek van de Commissie dateert van juni 1990 en in die tijd waren er in het kader van  de diverse communautaire beleidsmaatregelen hier en daar reeds een aantal op de beïnvloeding van  het stadsmilieu gerichte initiatieven in uitvoering. Thans dienen alle krachten te worden gebundeld  om tot een meer homogene opzet te komen en dat is niet eenvoudig omdat voor het sectorieel beleid  andere prioriteiten gelden die moeten worden gecombineerd met de problematiek van het milieu. 2.  DE DOOR DE MILIEUDIENSTEN BEHEERDE ACTIES Eenheid \"Stedelijk milieu\" 2.1. De diensteenheid \"Stedelijk milieu, luchtkwaliteit, vervoer, lawaai\" van DG XI van de  Commissie heeft het groenboek voorbereid en functioneert tevens als het secretariaat van de groep  van deskundigen die in toepassing van de resolutie van de Raad van 28 januari 1991 in het leven is  geroepen. Deze diensteenheid houdt zich voornamelijk bezig met de opstelling van de regelgeving  voor met name het brandstofgebruik, planning van het stadsvervoer, kwaliteit van de lucht en  bestrijding van lawaai; tevens houdt zij een databank bij voor de luchtkwaliteit in een aantal  Europese steden. 2.2. De eenheid ziet er eveneens op toe dat in de maatregelen die worden uitgewerkt, en eventueel  ook gefinancierd, door andere diensten van de Commissie rekening wordt gehouden met de problematiek  van de bescherming van het stedelijk milieu. Laatstgenoemde diensten kunnen aldus bij de uitwerking  van hun maatregelen de ervaring van de gespecialiseerde eenheid gebruiken en het risico van  parallelle, niet gecooerdineerde initiatieven kan worden beperkt. 2.3. Tevens beheert deze eenheid een bedrag van circa 2,5 Mio Ecu per jaar aan begrotingsgelden  waarvoor, tot en met 1991, een aparte begrotingspost bestond (post B4-3045 \"Stadsmilieu\") en die  met ingang van 1992 bij de middelen van artikel B4-304 \"Milieuwetgeving\" zijn gevoegd. Behalve voor  de financiering van studies in verband met de regelgeving, zijn deze middelen bestemd voor  financiering van modelprojecten, uitwisseling van ervaring, studies of studiedagen in het kader van  specifieke maatregelen voor stadsplanning, stadsvervoer, het historisch erfgoed of de natuurlijke  omgeving van de steden. 2.4. De vervolgcontrole van de contracten voldoet aan de normen, en de contractanten dienen in het  algemeen de diverse tussentijdse en definitieve verslagen volgens de regels in. De bijdrage van de  gesubsidieerde acties aan de verwezenlijking van de communautaire doelstellingen, zou echter beter  moeten worden gepland en geëvalueerd. 2.5. Volgens de toelichting bij artikel B4-304 van de begroting 1993, betreft één van de  voornaamste gefinancierde projecten de steun aan een in stadsmilieu gespecialiseerde instantie die  in december 1991 werd opgericht en is gevestigd in Berlijn. Deze instantie heeft in de loop van  1992 en 1993 een bedrag ontvangen van 450 000 ECU, een subsidie die tijdens de betrokken periode  ongeveer de helft van de inkomsten van het instituut vormde. De werkzaamheden van het instituut  zijn in 1992-1993 voor circa 131 000 ECU uitbesteed aan een Nederlandse firma en voor circa 61 000  ECU aan een Amerikaanse deskundige, beide door de contractant onderhands uitgekozen, en bestaan  vooral uit initiatieven voor opleiding en studiedagen, voornamelijk voor onderdanen uit  Oosteuropese landen en worden vaak ook ergens in deze landen georganiseerd. Deze werkzaamheden  stroken niet met de omschrijving \"Milieuwetgeving\" van artikel B4-304 van de begroting, en voor de  doelstelling van de bescherming van het stedelijk milieu in de Gemeenschap sorteren ze weinig  effect. Het instrument \"LIFE\" 2.6. DG XI financiert tevens acties die verwantschap vertonen met die van artikel B4-304, via het  financiële instrument voor het milieu (LIFE) dat werd ingevoerd bij Verordening (EEG) nr. 1973/92  van de Raad van 21  mei 1992 (). Een der doelstellingen van LIFE luidt: \"verbetering van de  stedelijke milieukwaliteit, zowel in de stadscentra als in de buitenwijken\". In het kader van deze  doelstelling zijn in 1992 twee acties en in 1993 acht acties gesubsidieerd; de steun bedroeg in  totaal 5,7 Mio ECU voor uitgaven van in totaal circa 27 Mio ECU (tabel 1). 2.7. De twee acties van 1992 betroffen de steden Dublin en Genua en werden gekozen uit voorstellen  die de Lid-Staten hadden ingediend in het kader van de aan LIFE voorafgaande programma's. De  initiatieven voor beide acties zijn moeizaam tot stand gekomen en zij kwamen dan ook met vertraging  van de grond. Het project van Dublin bestond uit opmaking van een inventaris van gegevens ten  behoeve van de afbakening en het beheer van de milieuproblemen van de stad. Aanvankelijk werden  slechts enkele onderdelen van het project goedgekeurd. Bij een nieuw besluit uit oktober 1993  werden nog andere onderdelen goedgekeurd en werd de steun opgetrokken met 0,3 Mio ECU en de  uitvoeringstermijn verlengd tot juni 1995. Het in december 1992 goedgekeurde project voor Genua had  in december 1993 moeten zijn voltooid (een steunbedrag van 1,35 Mio ECU voor uitgaven van in totaal  5  Mio  ECU). Op dat tijdstip was er echter nog niet eens met de uitvoering begonnen en de  autoriteiten van de stad waren bezig de actie om te buigen. Het in maart 1993 betaalde voorschot  van 40 % was ongebruikt gebleven. 2.8. In tegenstelling tot de andere werkterreinen van LIFE is voor de acties met betrekking tot het  stedelijk milieu, die in 1993 ten uitvoer moesten worden gelegd, geen uitnodiging tot inschrijving  in het Publikatieblad verschenen. Daarentegen heeft de Commissie, in samenwerking met een comité  van vertegenwoordigers van de Lid-Staten, prioriteiten gesteld die werden gepubliceerd (PB nr.  C  331 van 16 december 1992, blz. 11). Zij betreffen de bijwerking en ontwikkeling van de methoden  voor geïntegreerd beheer en met name de ontwikkeling van methodes om de verkeersoverlast in de  openbare stedelijke ruimte te verminderen, voor een gediversifieerd gebruik van de openbare ruimte  en het streven naar schonere openbaar-vervoersystemen. 2.9. De Lid-Staten hebben 119 op deze prioriteiten gebaseerde voorstellen ingediend, waarvan  uiteindelijk maar acht werden uitgekozen. De nauwkeurige omschrijving en publikatie van de  communautaire prioriteiten en financieringsvoorwaarden zou de werkzaamheden voor de selectie, die  werden verricht aan de hand van vragenlijsten die niet volledig genoeg waren ingevuld, hebben  vereenvoudigd. De meeste uitgaven voor de momenteel in uitvoering zijnde projecten lijken geen  rechtstreeks verband te vertonen met de gestelde prioriteiten (tabel  1). Enkele projecten  betreffen de renovering van een wijk en één investering heeft meer betrekking op de ontwikkeling  van het toerisme (bouw van een amfitheater, een kade langs de rivier en de aanschaf van een schip).  De acht geselecteerde projecten zouden moeten worden voltooid tussen eind 1994 en eind 1996. 3.  DE DOOR HET EFRO GEFINANCIERDE MODELPROJECTEN VOOR HET STADSMILIEU De gefinancierde  projecten 3.1. Overeenkomstig de bepalingen van artikel 10 van Verordening (EEG) nr. 4254/88 van de  Raad van 19  december 1988 (), kan het EFRO bijdragen aan de financiering, uit de communautaire  begroting (hoofdstuk B2-18 \"Overgangsmaatregelen en innoverende acties\"), van modelprojecten die: a)  een prikkel vormen voor de totstandbrenging van infrastructuurvoorzieningen, investeringen in  ondernemingen en verdere specifieke maatregelen van een uitgesproken communautair belang, met name  in de grensgebieden van de Gemeenschap en aan haar buitengrenzen; b)  de uitwisseling van ervaringen en de samenwerking op het gebied van ontwikkeling tussen regio's  van de Gemeenschap, alsmede vernieuwende acties bevorderen. 3.2. De uitgaven uit hoofde van dit artikel 10 hebben weliswaar vooral betrekking op het streven  naar economische en sociale samenhang, maar houden ook nauw verband met de problematiek van het  stadsmilieu, aangezien er tijdens de begrotingsjaren 1990-1993 subsidies zijn verleend aan in  totaal 32 modelprojecten voor stedelijk milieu, waarvan de uitvoeringstermijnen varieerden van  anderhalf tot vierenhalf jaar: de globale investering bedroeg 204,3 Mio ECU en het steunbedrag  101,1 Mio ECU. Voor de selectie van deze projecten golden de volgende criteria: stadsplanning of  -renovering in Europees belang, innoverend karakter, demonstratiekenmerken, bijdrage aan de  ontwikkeling van de regio. De Kamer heeft zeven van deze 32 projecten aan een controle  onderworpen. 3.3. De gesubsidieerde projecten waarvan in tabel  2 een opsomming wordt gegeven, vallen onder vier  belangrijke werkterreinen: economische ontwikkeling van regio's met sociale problemen, met  economische doelstellingen gepaard gaande milieu-acties, heropleving van historische stadsdelen,  exploitatie van de technologische voordelen van de steden. De acties omvatten in het algemeen het  herstel van gebouwen, uitwisseling van ervaring, opleidingswerkzaamheden, centra voor studie of  dienstverlening. Selectie van de initiatieven 3.4. De selectie van de modelprojecten en dus van de steden die  subsidies ontvangen, heeft plaatsgevonden aan de hand van bilaterale, onderhandse procedures die  overigens weinig formeel waren. De voorwaarden voor toekenning van overheidssteun lijken weinig  doorzichtig en na de uitvoering kan niet worden vastgesteld dat de initiatieven die zijn uitgekozen  wel degelijk de beste waren. De procedure voor de toekenning van de steun zou, ten minste, een  eenvoudige maar duidelijke openbare inschrijving moeten omvatten, zodat kennis kan worden genomen  van potentiële initiatieven en zodat er een aantal criteria voor evaluatie en vergelijking kunnen  worden opgesteld waarmee deze initiatieven in volgorde van hun kwaliteiten kunnen worden  gerangschikt. 3.5. Deze procedure is toegepast voor de 18 studies over de instandhouding van de Europese steden,  die ten bedrage van 1,5 Mio ECU zijn gefinancierd uit het onderdeel B2-6023 van de begroting 1992.  Reden te meer dat ze wordt toegepast voor de modelprojecten omdat de uitgaven daarvoor 60 maal  hoger zijn. Het innoverende karakter van de projecten 3.6. In het algemeen werd niet aangetoond dat het om  modelprojecten of projecten van innoverende aard ging. Meestal leken de als modelprojecten  gefinancierde acties op die uit de operationele programma's voor de doelstellingen 1 en 2 ten  behoeve van, bij voorbeeld, het toerisme, renovatie, milieu, of restauratie van oude stadskernen.  Zelfs wanneer het modelproject één of ander innoverend aspect heeft, is dit vaak moeilijk  uitvoerbaar en wordt het, zoals de Kamer ter plaatse heeft kunnen constateren, niet of nauwelijks  verwezenlijkt. 3.7. In sommige gevallen (bij voorbeeld Bordeaux, Kopenhagen, Londen, Lyon en Rotterdam) kon met  financieringen uit hoofde van artikel 10 vooral steun worden verleend aan gemeenten die anders,  destijds, voor geen enkele EFRO-actie in aanmerking zouden zijn gekomen. Uit het commentaar over de  werkzaamheden aan het project van Fuenlabrada en Parla in Spanje en de informatie die de Kamer ter  plaatse daarover verkreeg, blijkt dat deze gemeenten door de nationale autoriteiten waren  uitgekozen omdat zij de enige belangrijke plaatsen ten zuiden van Madrid waren die niet vielen  onder de regio's die voor doelstelling 2 in aanmerking komen. Uitvoeringsstand van de gecontroleerde projecten 3.8. Het reeds vermelde project van Fuenlabrada en  Parla had ten doel om de omgeving van een industriegebied te rehabiliteren en een soort park aan te  leggen. Het betrokken grondstuk wordt gedeeltelijk gebruikt voor agrarische doeleinden en het  andere gedeelte ligt braak; hierop wordt illegaal vuil gestort. Het project kan dus eigenlijk  moeilijk als \"stedelijk\" worden betiteld. Volgens de oorspronkelijke planning zou het project  worden uitgevoerd tussen april 1991 en september 1993. Eind 1993 had men nog niet met de  werkzaamheden kunnen aanvangen wegens problemen met de beschikbaarheid van de grondstukken en  onteigeningsprocedures; deze kwesties waren niet geregeld alvorens het project werd goedgekeurd. De  uitvoeringstermijn werd verlengd tot september 1994, zonder dat zekerheid bestond dat deze nieuwe  termijn zou kunnen worden aangehouden. Eind 1993 stond het voorschot van 50 %, ofwel 2,3 Mio ECU  dat de Commissie begin 1992 had betaald nog steeds op de rekeningen van de autonome regio Madrid. 3.9. Onder het project voor de stad Lyon vallen vijf verschillende acties (centrum voor  wetenschappelijke en technische ontdekkingen, centrum voor werkgelegenheid, structuur van de  plaatselijke werkgelegenheid, ateliers voor kunstenaars en ambachtslieden, uitwisseling en  verspreiding van ervaringen) die alle passen in het kader van de traditionele acties voor de  sociale ontwikkeling van de stadswijken. Alleen het centrum van ontdekkingen, waarvan het  economisch en sociaal belang onzeker blijven, heeft een innoverend karakter; de andere acties  vertonen de kenmerken van de door het EFRO gefinancierde operationele programma's voor doelstelling  2 (waarvoor deze stad niet in aanmerking komt). Het project werd in december 1991 goedgekeurd en  had volgens de oorspronkelijke planning in december 1993 moeten zijn voltooid. Op dat tijdstip werd  alleen aan de tweede en derde actie gewerkt, terwijl de actie van het centrum voor uitvindingen,  dat meer dan de helft van de totale uitgaven van 3,9 Mio ECU kostte, geheel had moeten worden  herzien. Inmiddels had de stad Lyon twee maal verzocht om uitstel van de termijnen die waren  gesteld voor de betalingsverplichtingen en de betalingen. 3.10. Het project voor Athene, dat tussen 1 januari 1991 en 31 december 1993 moest worden  gerealiseerd, bestond uit de aanleg van een pretpark, de rehabilitatie van verwaarloosde  grondstukken en het ombouwen van oude gebouwen tot een administratief en opleidingscentrum. In  september 1993 kon de graad van uitvoering van het project worden geraamd op 9 % en deze uitvoering  bestond voornamelijk uit infrastructuurwerkzaamheden die waren uitgevoerd zonder een voorafgaande  studie over de gevolgen voor het milieu, die volgens de nationale regelgeving had moeten worden  gemaakt. Dat de investering tot een goed einde zou worden gebracht leek twijfelachtig, vooral omdat  er op het terrein palen stonden met hoog- en middenspanningskabels, die bij gebrek aan ruimte  moeilijk verplaatst konden worden. Voorts bevindt er zich naast het terrein een spoorwegkruising  van twee belangrijke lijnen, die grote problemen voor het verkeer en de toegankelijkheid  veroorzaakt. Het voorschot van 2,3 Mio ECU, dat de Commissie in april 1991 had overgemaakt, was  door de begunstigde op een rentedragende rekening gezet. 3.11. Het project in Genua bestond uit de restauratie van twee historische gebouwen die al jaren in  verval waren geraakt en de aanleg van een archeologisch park. Behalve deze architecturele  werkzaamheden zouden er meer innoverende werkzaamheden worden uitgevoerd, bestaande uit de  oprichting van een stedelijk observatorium ter bevordering van de uitwisseling van informatie,  onderzoek en verspreiding van kennis over stadsproblemen. Het project zou aanvankelijk worden  uitgevoerd tussen 1 februari 1992 en 31 december 1993, doch de termijn werd met een jaar verlengd.  In december 1993 waren de geplande bouw- en restauratiewerkzaamheden goed gevorderd, ofschoon een  groot gedeelte daarvan slechts een eerste fase vormde van een investering die nog moest worden  voltooid. Voor het stedelijk observatorium daarentegen stond alles nog op losse schroeven. 3.12. Deze opmerking is eveneens van toepassing op de projecten van Dublin, Kopenhagen en Aalborg.  De gedeelten die betrekking hadden op de infrastructuur en de traditionele architecturele  werkzaamheden vorderden weliswaar zonder veel problemen, maar met de meer innoverende aspecten  (culturele acties, demonstratie van eco-technologische methoden, uitwisseling van kennis of  informatie) kwam men niet vooruit. 3.13. Voor het toezicht op de projecten heeft de Commissie een bureau voor technische bijstand  (Bureau \"Recite\" dat grotendeels door ECOTEC wordt beheerd) ingezet maar deze formule is niet  bevredigend. De beheerders van de projecten weten niet altijd precies welke bevoegdheden en taken  het bureau voor technische bijstand heeft en sommige geven de voorkeur aan de rechtstreekse  contacten met DG XVI omdat ze met het bureau communicatieproblemen van taalkundige aard hebben. 4.  HET DOOR HET EFRO GEFINANCIERDE RECITE-PROGRAMMA De Europese samenwerkingsnetwerken 4.1. Het  reeds vermelde artikel 10 van Verordening (EEG) nr. 4254/88 vormt eveneens de rechtsgrond voor de  financiering van het programma RECITE (Régions et Cités d'Europe), dat in 1991 werd gelanceerd bij  wijze van bijdrage aan de vorming van Europese samenwerkingsnetwerken tussen plaatselijke of  regionale autoriteiten van gebieden met meer dan 50 000 inwoners. Elk netwerk omvat een aantal  partners, waarvan één de leiding heeft, en heeft tot doel de uitwisseling van kennis en ervaringen  en, meer in het algemeen, de samenwerking tussen de deelnemende regio's en steden te bevorderen. 4.2. Eind 1993 bestonden er 36 netwerken waarvoor de Gemeenschap een bijdrage had geleverd van in  totaal 47,8 Mio ECU: al naar gelang van het netwerk varieerde de deelneming van 50 % tot 75 %.  Sommige van deze netwerken (stedelijk observatorium, Environet, crisiswijken ...) houden nauw  verband met aspecten van bescherming van het stedelijk milieu. 4.3. Qua opzet vormt het RECITE-programma een betrekkelijk innoverende benadering van de  problematiek rond de stadsontwikkeling wegens de stimulering van de uitwisseling van informatie en  ervaringen en de invoering van concrete vormen van samenwerking tussen de betrokken steden. Door de  verbetering van de informatie en de contacten, de oprichting van gezamenlijke databanken, het  streven naar complementariteit en een minder geïsoleerde benadering van de problemen, zou het  beheer actiever kunnen worden en meer op kennis van zaken kunnen worden gebaseerd. Problemen met het toezicht en de evaluatie 4.4 Wegens het enigszins experimentele karakter vraagt  deze benadering eveneens om een zekere soepelheid in de uitvoering en om mogelijkheden voor  permanente aanpassing. Partners kunnen wisselen en initiatieven kunnen moeilijker te realiseren  blijken, waardoor de aanvankelijk geplande activiteiten ingrijpend moeten worden gewijzigd. Wil men  goede resultaten verkrijgen, dan dienen dus de organisatie van het toezicht op en de evaluatie van  de projecten doeltreffend te zijn. 4.5. De activiteiten van het netwerk hangen echter voornamelijk af van de ijver en de initiatieven  van de met de leiding belaste partner. In de praktijk heeft de Commissie nauwelijks de mogelijkheid  om na te gaan hoe de diverse netwerken functioneren en zij heeft, via een contract, een  adviesbureau dat met de deelnemers in de betrokken landen samenwerkt, belast met het permanente  toezicht en de evaluaties. Hiertoe werd via een openbare inschrijvingsprocedure voor de periode van  augustus 1992 tot december 1994 een contract van 840 000 ECU gesloten. Reeds in december 1992  werden de uitgaven via een onderhands overeengekomen aanhangsel verhoogd met 466 000 ECU voor  bijkomende verrichtingen in verband met de organisatie van een conferentie, die echter steeds  opnieuw werden uitbesteed. De aanvankelijk georganiseerde inschrijvingsprocedure leek hierdoor  nogal zinloos te zijn geworden. In een ander geval werd voor een contract met dezelfde firma, dat  betrekking had op andere werkzaamheden, achteraf een aanhangsel voor een bedrag van 902 000 ECU  overeengekomen, toen de contractant al lang met de daarin opgenomen verrichtingen was begonnen. 4.6. De bewijsstukken voor de uitgaven, die ter staving van de aanvraag om communautaire steun  worden overgelegd, zijn zeer heterogeen. Sommige leiders dienen een lijst in waarop alle  ontvangsten- en uitgavenposten voorkomen. Andere beperken zich tot een algemeen overzicht van de  verdeling over de voornaamste rubrieken. Op dit punt zou dus naar meer homogeniteit moeten worden  gestreefd. Uit de controles van de Kamer (te Lyon, Roskilde ...) is bovendien gebleken dat de  steden die niet met de leiding waren belast, slecht op de hoogte waren van het beheer van hun  netwerk. 4.7. Voor het eerste jaar van het netwerk \"Commissie voor de middelgrote steden\" bestond een bedrag  van 403 000 ECU, ofwel 37 % van alle uitgaven, uit reiskosten. Deze werden onder meer gemaakt voor  studiedagen die werden georganiseerd op Guadeloupe. 4.8. In Genua waren de afgevaardigden van de stad hun verplichtingen inzake de deelneming aan het  netwerk \"stedelijk observatorium\" niet nagekomen. De gemeentelijke diensten waren niet op de hoogte  van de afspraken en dit toont aan dat er een strenger toezicht moet worden uitgeoefend om te kunnen  vaststellen of de netwerken enige invloed hebben op het beleid van de betrokken steden. 5.  DE ACTIVITEITEN VOOR OPLEIDING, ONDERZOEK, VERVOER, ENERGIE EN CULTUUR 5.1. Verschillende communautaire programma's op het gebied  van opleiding, onderzoek, vervoer of energie (Milieu, STEP: Wetenschap en technologie ten behoeve  van de milieubescherming, JOULE: niet-nucleaire energie en rationeel energieverbruik, DRIVE:  Automatisering bij het vervoer over de weg en de telecommunicatie, THERMIE: Europese technologieën  voor de beheersing van de energie, EURET: Technologieën op het gebied van het vervoer, PERU:  \"Programmation énergétique régionale et urbaine\" ...) omvatten tevens acties die rechtstreeks  verband houden met het stadsmilieu. De Kamer heeft bij de Commissie de betrokken dossiers  bestudeerd en zij vond niets dat wees op een cooerdinatie tussen deze programma's onderling. Toch  zouden aan de hand van de cooerdinatie gegevens kunnen worden verzameld voor een betere ontwikkeling  van het stadsmilieu. 5.2. Met het DRIVE-programma (communautaire bijdrage circa 185 Mio ECU voor de periode 1989-1994)  wordt bij voorbeeld voornamelijk beoogd elektronische systemen te ontwikkelen om een bijdrage te  leveren aan een beter beheer van het wegennet en tegelijkertijd het negatieve effect van het  verkeer op het milieu te verminderen. Met deze projecten wordt gestreefd naar meer veiligheid, een  betere verwerking van de toenemende verkeersstromen, vermindering van de luchtvervuiling en andere  ongemakken, alsmede een beter beheer van het vervoer. Behalve de bij het beheer van de wegen of de  andere technische aspecten betrokken openbare en particuliere instanties, nemen vooral de grote  ondernemingen uit de automobiel- en elektronische sector aan deze projecten deel. Dit programma  heeft vooral betrekking op de gevolgen van het stadsverkeer en niet zozeer op de oorzaken ervan.  Dit programma zou beter moeten aansluiten op door andere diensten van de Commissie ontwikkelde  initiatieven die, bij voorbeeld, ten doel hebben het wegverkeer te verminderen of alternatieven  voor het gebruik van de auto te ontwikkelen. 5.3. Zo is ook het THERMIE-programma (communautaire bijdrage van 710 Mio ECU voor de periode  1990-1994) gericht op de bevordering van de technologieën voor de energiebeheersing. Vooral op het  gebied van het rationele energieverbruik en op dat van de hernieuwbare energiebronnen houdt het  programma rechtstreeks verband met de problemen rond de bescherming van het stadsmilieu wegens het  streven naar de vermindering van de vooral door transportmiddelen en verwarming veroorzaakte  luchtvervuiling. Voor de tien door de Kamer gecontroleerde projecten (communautaire bijdrage van  6,4 Mio ECU voor subsidiabele kosten van in totaal 17,5 Mio ECU) met betrekking tot acties voor  gebouwen, vervoer, geothermie, energie uit biomassa en afvalstoffen, had er tussen het  opdrachtgevende directoraat-generaal en de andere betrokken directoraten-generaal volgens de  dossiers vrijwel geen overleg plaatsgevonden, ofschoon verschillende projecten betrekking hadden op  agglomeraties die op hetzelfde gebied eveneens steun hadden ontvangen uit hoofde van het instrument  LIFE (Bologna) of van modelprojecten voor stadsontwikkeling (Kopenhagen). 5.4. Wat betreft de opleiding, omvatten de operationele programma's van het Sociaal Fonds voor  Duitsland, Italië, Spanje en Portugal ook acties voor het stadsmilieu, die uit de dossiers echter  niet altijd als zodanig kunnen worden herkend. In Duitsland zijn dergelijke acties ondernomen in de  deelstaten Berlijn, Bremen en Noordrijn-Westfalen, waarvoor de communautaire bijdragen  respectievelijk 42,4 Mio ECU, 2,5 Mio ECU en 12,7 Mio ECU bedroegen. Uit een controle ter plaatse  in Berlijn bleek echter dat sommige opleidingen niet specifiek het milieu betroffen en dat het  aantal opgeleide personen duidelijk onder dat van de ramingen lag. De acties in Italië betroffen  vooral zuiveringsinstallaties, verwerking van het grof vuil uit de steden en de opwaardering van  het cultureel en historisch erfgoed. Voor deze maatregelen kregen de regio's van Molise, Campania,  Sicilië en Apulië uit het Sociaal Fonds respectievelijk 2,3 Mio ECU, 12,9 Mio ECU, 5,3 Mio Ecu en  4,3 Mio Ecu toegewezen, maar de uitvoering ervan werd gekenmerkt door grote vertragingen en werd in  sommige gevallen zelfs stopgezet. De Portugese programma's voor opleiding-werkgelegenheid ten  behoeve van werklozen hebben betrekking op de restauratie van het cultureel en historisch erfgoed,  maar uit de dossiers kon niet worden opgemaakt hoeveel geld hiervoor was toegewezen en na een  onderzoek ter plaatse door de diensten van de Commissie werden de kwaliteit en het belang van de  opleiding in twijfel getrokken. 5.5. Onder post B3-200 van de begroting \"Instandhouding en herwaardering van het Europees cultureel  erfgoed\" is een bedrag uitgetrokken (6,8 Mio ECU aan vastleggingskredieten voor 1993 en 4,5 Mio ECU  aan betalingskredieten) ter dekking van de communautaire bijdragen aan acties voor de  instandhouding en het behoud van het cultureel erfgoed van Europees belang en van monumenten en  historische plekken. Diverse uit hoofde daarvan gefinancierde initiatieven, zoals de restauratie  van gebouwen of aanleg van parken of tuinen, houden rechtstreeks verband met de bescherming van het  stadsmilieu en doen in sommige opzichten denken aan de projecten die uit hoofde van LIFE of van het  EFRO worden gefinancierd. 6.  CONCLUSIE 6.1. Er zijn sterk uiteenlopende initiatieven uitgewerkt om de problemen van de  steden beter te leren kennen en om een bijdrage te leveren aan de oplossing ervan. Door deze  initiatieven kunnen ervaringen worden uitgewisseld over een ingewikkelde en betrekkelijk nieuwe  materie en kunnen de lokale autoriteiten worden bijgestaan bij de uitwerking van nieuwe  benaderingen. De acties blijven in het algemeen echter gekenmerkt door een zekere onduidelijkheid  in de eigenlijke doelstellingen op korte alsook op langere termijn: voor welke categorie steden  moet vooral worden gekozen en welk plaatselijk milieu moet worden aangemoedigd? Welke voorwaarden  dienen te worden vervuld om ervoor te zorgen dat de communautaire steun weldoordacht wordt  gebruikt? 6.2. De gefinancierde acties hoeven niet per se een oplossing te vormen voor  afzonderlijke problemen, doch zij moeten als demonstratie kunnen dienen en kans bieden op een  vermenigvuldigend effect. Daartoe moeten zij passen in projecten voor stadsplanning op langere  termijn, het gebruik van nieuwe methoden voor het beheer van het buurtleven veralgemenen, een  doeltreffend alternatief vormen voor de problemen met de speculatie in onroerend goed, de  vernietiging van de stadsstructuren, of het ondeugdelijk gebruik van openbare grondstukken; de  toekenning van de communautaire steun zou meer aan dergelijke voorwaarden moeten worden gebonden. 6.3. De diverse communautaire acties staan voorts teveel op zichzelf. De verscheidenheid ervan kan  gunstig zijn en een bron van ervaring vormen, maar wegens deze verscheidenheid dient er ook een  globaal plan te bestaan, dat in het algemeen ontbreekt. De diverse directoraten-generaal voeren hun  acties zeer autonoom uit. Gewoonlijk vindt in het kader van de procedure voor de goedkeuring van de  besluiten tot steunverlening een raadpleging plaats tussen de diverse diensten, voornamelijk om te  voorkomen dat een zelfde initiatief uit hoofde van meerdere instrumenten wordt gefinancierd. 6.4. Maar deze raadpleging is te oppervlakkig, de termijnen ervoor zijn te kort en zij vindt plaats  wanneer de procedure al te ver gevorderd is om zich nog gezamenlijk te kunnen beraden of naar een  grotere samenhang of complementariteit te zoeken. Soms wordt er voor de steden of de begunstigde  bevolking een globale opzet of configuratie uitgewerkt, maar zelfs als dat het geval is, zijn niet  altijd alle aspecten bekend van de communautaire acties die in hetzelfde gebied worden uitgevoerd. 6.5. Uit het onderzoek van de gefinancierde projecten blijkt dat de vaststelling van de uit te  voeren acties nogal onnauwkeurig is en de voorbereiding te beperkt. Sommige aanvragen om  communautaire steun bestaan vaak uit niet veel meer dan een werkhypothese die pas later moeilijk  uitvoerbaar zal blijken. De gevolgen daarvan zijn vertragingen in de uitvoering en soms vaak  ingrijpende wijzigingen van de aanvankelijk geplande acties waarvoor de communautaire steun was  toegekend. En bij de noodzakelijke aanpassingen wordt vooral vaak afgezien van de moeilijkste en  meest innoverende aspecten van de projecten en worden alleen de traditionele werkzaamheden  gehandhaafd, die van een veel beperkter belang zijn voor de uitwerking van modellen voor  stadsmilieu of verwerving van kennis op dit gebied. 6.6. Deze moeilijkheden kunnen gedeeltelijk worden verklaard door het experimentele karakter van  een aantal initiatieven, dat een flexibele benadering vereist, alsmede mogelijkheden om de  verschillende fases van de projecten op elkaar aan te sluiten. Uit dit oogpunt zijn de meest  interessante initiatieven, namelijk die waarmee nieuwe soorten acties kunnen worden uitgeprobeerd,  ook de moeilijkste en het is normaal dat hierbij de meeste uitvoeringsproblemen worden  aangetroffen. Het is niet wenselijk dat de Commissie om deze risico's te verminderen, de voorkeur  geeft aan de minder innoverende acties. 6.7. Weliswaar dient de Commissie op het gebied van het stedelijk milieu vooral innoverende  aspecten na te streven en dienen de werkelijke innoveringen steeds met een zekere flexibiliteit te  worden geprogrammeerd, maar het is nog belangrijker dat de acties zowel op communautair als op  plaatselijk niveau goed worden gecooerdineerd en dat de Commissie voldoende middelen inzet voor een  nauwlettend en systematisch toezicht op elk actie. Dit verslag werd door de Rekenkamer te Luxemburg vastgesteld te harer zitting van  8  december 1994. Voor de Rekenkamer André J. MIDDELHOEK President >RUIMTE VOOR DE TABEL> >RUIMTE VOOR DE  TABEL> ANTWOORD VAN DE COMMISSIE op de opmerkingen van de Rekenkamer over het stedelijke milieu  (11.  11.  1994) 0.  INLEIDING 0.1.-0.3. In haar inleiding voert de Rekenkamer de oorsprong  van het beleid inzake het stedelijke milieu terug tot het Groenboek over het stadsmilieu van de  Commissie en tot de Resolutie van de Raad van 28  januari 1991 (), die het belang ervan  onderstreept. Vervolgens is het stedelijke milieu opgenomen als essentieel onderdeel dat moet worden ontwikkeld  in het kader van het Vijfde Actieprogramma: een nieuwe strategie inzake het milieu en duurzame  ontwikkeling (). De doelstellingen die zijn aangegeven met het oog op de bescherming van het  stedelijke milieu hebben betrekking op de integratie van het milieu in de industrie, de  energiesector, de transportsector en het toerisme, met bijzondere nadruk op de aspecten lucht,  water en geluid. De hoofddoelstellingen zijn: bevordering van een optimaal gebruik van hulpbronnen  en bijstand aan de verantwoordelijke partijen bij de toepassing van de desbetreffende wetgeving. 2.  DE DOOR DE MILIEUDIENSTEN BEHEERDE ACTIES Eenheid \"Stedelijk milieu\" 2.4. De Commissie neemt nota van het commentaar van de Rekenkamer en heeft reeds maatregelen  getroffen om te garanderen dat alle financieel ondersteunde projecten worden getoetst aan criteria  van verenigbaarheid en samenhang met het communautaire beleid inzake het stadsmilieu. Alvorens de  laatste betaling volgens het contract wordt vrijgegeven, wordt er ook een evaluatie achteraf van de  projecten uitgevoerd. De Commissie wil desondanks opnieuw onderzoeken, op welke wijze en op welke  punten de evaluatie achteraf kan worden verbeterd. 2.5. De toelichting bij artikel B4-304 van de begroting 1993 betreffende de Europaeische Akademie  fuer staedtische Umwelt in Berlijn, was ingediend door het Europees Parlement. De bijdrage van de Commissie aan de Academie te Berlijn is gebaseerd op de aanvragen die van de  Academie zijn ontvangen. In deze aanvragen werden de uit te voeren projecten geschetst. In de  beginjaren was het niveau van de financiering bescheiden gehouden, zoals vereist door de  begrotingsautoriteit. De beginselen voor de toekenning van een financiële bijdrage houden in dat de Commissie niet  optreedt als beheerder van de desbetreffende projecten. Aangezien de dagelijkse leiding ligt bij de  begunstigde, heeft de Commissie geen zeggenschap in de keuze van onderaannemers en evenmin in de  door de begunstigde gekozen deskundigen. De Commissie merkt tevens op dat de toelichting op de begroting voorziet in de cooerdinatie van het  beleid met betrekking tot derde landen in Europa. Het instrument \"LIFE\" 2.7. Aangezien de kredieten die op de begroting beschikbaar zijn gesteld voor LIFE-projecten  beperkt zijn, verdeelt de Commissie de middelen onder de beste projecten. In het door de Rekenkamer  aangehaalde geval besloot de Commissie in 1992 na de besprekingen met het LIFE-comité, een bedrag  van 403 706 ecu toe te wijzen aan een project in Dublin. Na een nieuwe beoordeling, eveneens met  instemming van het LIFE-comité, besloot zij nog eens 313 540 ecu op de begroting van 1993 toe te  wijzen opdat het project in zijn geheel kon worden uitgevoerd, zoals bij de eerste aanvraag was  voorzien. De Commissie is zich ervan bewust dat het voorschot van 40 % aan het project in Genua nog moet  worden gebruikt. De vertraging in het project is veroorzaakt door snelle veranderingen in de  politieke situatie in Genua. De Commissie hoopt dat het project voortgang kan vinden zodra de  situatie is gestabiliseerd. Intussen heeft de Commissie administratieve maatregelen getroffen om de  duur van het project te verkrijgen teneinde rekening te houden met de huidige situatie (zie ook het  antwoord op paragraaf 3.11). 2.8.-2.9. Ongeacht de route die door een LIFE-project bij indiening wordt gevolgd, zorgt de  Commissie voor doorzichtigheid door elk jaar het type activiteiten te publiceren, waaraan  prioriteit wordt verleend. De projecten voldoen zeker aan de prioriteiten van de programma's die óf toen in werking waren óf  waarvan de vaststelling in behandeling was en die waren goedgekeurd door het uit vertegenwoordigers  van de Lid-Staten bestaande comité voor het stedelijke milieu. Het betrof hier een  overgangssituatie, en op dat ogenblik ging de door de Raad voorgestelde LIFE-verordening (COM(91)  28 def. van 31 januari 1991) ervan uit dat actie- en modelprojecten voor het herstel en de  bescherming van stadskernen konden worden uitgevoerd. De verwijzing naar het stadsmilieuproject  maakte deel uit van de toen door de Commissie voorgestelde plannen voor het Vijfde Actieprogramma,  zoals vermeld in de voorgestelde LIFE-verordening. 3.  DE DOOR HET EFRO GEFINANCIERDE MODELPROJECTEN VOOR STADSMILIEU De selectie van de  initiatieven 3.4.-3.5. Er heeft inderdaad geen formele procedure voor de selectie van stedelijke  modelprojecten plaatsgevonden. Toen in 1990 met de eerste projecten (Londen en Marseille) werd  begonnen, werd niet verwacht dat stedelijke aangelegenheden een zo sterke belangstelling op  communautair niveau zouden oproepen. Op grond van ervaringen uit het verleden zal de Commissie op dit gebied in de toekomst echter een  meer systematische benadering hanteren. Gezien de afwezigheid van een formele wettelijke grondslag was voor de deelneming aan de studies  over het behoud van steden in Europa een inschrijvingsprocedure vereist (begrotingspost B2-6023).  Voor stedelijke modelprojecten volgens artikel 10 van Verordening (EEG) nr. 4254/88 is er echter  geen inschrijving geweest, aangezien deze moeten voldoen aan alle desbetreffende eisen van de  verordeningen betreffende de hervorming van de structuurfondsen. Het innoverende karakter van de projecten 3.6.-3.7. Het innoverende karakter van de stedelijke  modelprojecten is gelegen zowel in de aard van de ondersteunde maatregelen als in de wijze waarop  verschillende maatregelen met elkaar zijn verbonden en/of de beoogde aanpak voor de verwezenlijking  ervan, waarbij de desbetreffende lokale - zowel publiekrechtelijke als particuliere - deelnemers  worden betrokken. Zoals de Rekenkamer opmerkt, is de uitvoering van een project moeilijker, naarmate het meer  innoverende elementen bevat. Dit is eigen aan modelacties, en er is inderdaad een extra inspanning  vereist om de instanties die als beheerder optreden van projecten met een meer innoverende aard, te  helpen bij hun taak. Artikel 10 van Verordening (EEG) nr. 4254/88 staat toe dat steun wordt verleend aan steden of delen  van steden die niet vallen onder de regio's die in aanmerking komen voor doelstelling 1, 2 of 5b  van de Structuurfondsen. Veel van de ernstigste stedelijke problemen doen zich voor in grote steden  die niet in aanmerking komen voor steun uit de Structuurfondsen. De geselecteerde projecten in  Londen, Lyon en Rotterdam zijn typische voorbeelden hiervan. Het is interessant om op te merken dat  bij voorbeeld in Frankrijk van de elf Grands Projets Urbains die de Franse Regering heeft  geselecteerd voor bijzondere bijstand, er slechts twee in aanmerking komen voor doelstelling 1, 2  of 5b. De situatie in andere Lid-Staten is hiermee vergelijkbaar. Uitvoeringsstand van de gecontroleerde projecten 3.8.  Madrid Het project Madrid (Fuenlabrada en  Parla) is een authentiek stadsproject omdat het samenhangt met de teruggang van de stedelijke  economie van Madrid en omdat het herinrichtingsprogramma van belang is binnen het kader van de  ontwikkeling van economie en milieu in de agglomeratie Madrid. Het project heeft aanzienlijke vertraging opgelopen als gevolg van problemen met de grondverwerving  en het verkrijgen van de aanlegvergunning. De aanlegvergunning voor het centrum werd pas in mei  1994 verleend. Als gevolg hiervan zijn de uitgaven tot dusverre inderdaad laag: tot mei 1994 is  voor het project 94,4 miljoen pta (circa 597 000 ecu) uitgegeven en 243,3  miljoen  pta  toegewezen. 3.9.  Lyon Het project heeft in de aanvangsperiode vertraging opgelopen om redenen van bestuurlijke  aard en doordat voor het uitvoeren van de acties gecompliceerde regelingen moesten worden  getroffen, wat vooral gold voor het opzetten van de noodzakelijke partnerschappen. Er is echter  aanzienlijke vooruitgang geboekt, en het ziet er naar uit dat het project op 30 juni 1995 (de  uiterste betalingsdatum) zal zijn voltooid. Naar verwachting zal het centrum voor wetenschappelijke  en technische ontdekkingen volgens plan worden voltooid. Het centrum voor wetenschappelijke en technische ontdekkingen is niet de enige innoverende actie.  Innoverende elementen zijn ook begrepen in de tweede actie betreffende het centrum voor  werkgelegenheid, dat zich moet gaan bezighouden met de ontwikkeling van parcours d'emploi (d.w.z.  verschillende soorten opleidingen afgewisseld met een arbeidsperiode bij een bedrijf). De derde  actie met betrekking tot de structuur van de plaatselijke werkgelegenheid betreft het innoverende  idee van een opleidingsperiode die wordt gevolgd door een praktijkperiode in een echte  arbeidssituatie die leidt tot zelfstandig ondernemerschap van de persoon in opleiding, dat wil  zeggen de vestiging van een eigen bedrijf onder begeleiding van een meer ervaren persoon. Als  geheel wordt met het project getracht een partnerschap tot stand te brengen tussen het particuliere  bedrijf en de autoriteiten die verantwoordelijk zijn voor acties op het gebied van opleiding en  werkgelegenheid. In juni 1993 hebben de beheerders van het project verzocht om zes maanden uitstel voor zowel de  betalingsverplichtingen als de betalingen. In juni 1994 werd een verzoek ingediend voor een tweede  uitstel van nog eens zes maanden, maar nu alleen voor de betalingsverplichtingen. Het tweede  uitstel werd aangevraagd omdat aan de betalingsverplichtingen voor twee van de vijf acties op de  uiterste datum van 30 juni 1994 niet was voldaan. Voor een van deze twee acties (ateliers voor  kunstenaars en ambachtslieden) werd op 4 juli 1994 aan de betalingsverplichtingen voldaan. Aan de  betalingsverplichtingen voor de andere actie, nl. uitwisseling en verspreiding van ervaringen  (klein budget: 345 000 Ffr.) zal in het najaar van 1994 worden voldaan, maar de financiering ervan  wordt door de partners gegarandeerd. 3.10.  Athene Het project heeft in de aanvangsperiode vertraging opgelopen als gevolg van de lange  procedure voor het regelen van de eigendomsrechten (twaalf overheidsorganisaties deelden het  gebruiksrecht voor het desbetreffende stuk land.) Milieu-effectrapportage: De verbetering van de  kwaliteit van het milieu als geheel in het westelijke deel van Athene is een van de doelstellingen.  In de eerste fase van het project heeft de beherende organisatie de toestand van het milieu in het  gebied onderzocht, en de fundamentele milieuparameters zijn in april 1992 in Athene tijdens een  workshop besproken. Zoals bepaald in het tussentijdse rapport van mei 1994, is de opdracht voor de  milieu-effectrapportage van het gehele project gegeven en zullen de conclusies ervan te zamen met  het eindrapport worden ingediend. De elektriciteitskabels nemen een deel van het terrein in beslag dat momenteel niet valt onder de  ontwikkeling en geen deel uitmaakt van het project. Het openbare energiebedrijf heeft in ieder  geval een gedetailleerd plan voor de verwijdering van deze kabels gedurende de eerste twee jaar  voorgelegd. De spoorlijnen maken geen deel uit van het project. Maar de spoorwegmaatschappij heeft wel plannen  om de lijn aan de oostzijde te verwijderen opdat de twee spoorlijnen elkaar niet meer kruisen. De  projectleider ziet de aanwezigheid van dit type vervoer in het gebied als een pluspunt, omdat deze  meer bezoekers oplevert en de toegankelijkheid vergroot. 3.11.  Genua Het project van de stedelijke waarnemingspost heeft aanzienlijke vertraging opgelopen  als gevolg van opeenvolgende wijzigingen in het stadsbestuur (drie wisselingen gedurende een  periode van twee jaar). Het nieuwe bestuur heeft het project echter goedgekeurd, en dit zal volgens  plan worden voortgezet. In april 1994 is de verwezenlijking van de waarnemingspost toegewezen aan  een extern bureau, en intussen is reeds met de werkzaamheden begonnen. 3.12.  Dublin, Kopenhagen en Aalborg De eindrapporten van de projecten in Dublin en Aalborg zullen  voor het einde van 1994 worden gepresenteerd, en dat van Kopenhagen uiterlijk eind 1995. Naar  verwachting zal in alle drie rapporten de nadruk op de innoverende elementen worden gelegd. 3.13. Door het grote aantal complexe projecten en de beperkte personele middelen die voor dit werk  in dienst van de Commissie beschikbaar zijn, zou het toezicht nauwelijks uitvoerbaar zijn zonder  een bureau voor technische bijstand, in dit geval het bureau van ECOTEC/RECITE. De verantwoordelijkheden van het RECITE-bureau zijn geleidelijk beter omschreven. Op het ogenblik  is de positie van alle projectleiders verduidelijkt. Er is een managementgids uitgegeven en  verspreid. Het RECITE-bureau is belast met toezicht, evaluatie en technische bijstand. De Commissie  beslist over alle contractuele verplichtingen. 4.  HET DOOR HET EFRO GEFINANCIERDE RECITE-PROGRAMMA Problemen met het toezicht en de  evaluatie 4.4. Het opzetten van het RECITE-bureau, een structuur voor toezicht, evaluatie en  technische bijstand, was een eerste poging om te komen tot een doeltreffende structuur voor het  verwezenlijken van de RECITE-netwerken en het uitvoeren van de stedelijke modelprojecten. Er vindt  nu beraad plaats op basis van deze eerste ervaring teneinde andere experimenten voor toezicht en  evaluatie op te zetten met een efficiënte structuur, die tussen 1994 en 1999 zullen plaatsvinden. 4.5. Het oorspronkelijke contract met ECOTEC hield er reeds rekening mee dat de onderneming zou  meewerken bij de voorbereiding van een internationale conferentie over interregionale samenwerking.  Deze medewerking bleek op een grotere schaal plaats te vinden dan oorspronkelijk was voorzien. De  aanvullende financiering is formeel opgenomen in het aanhangsel bij het contract waarnaar de  Rekenkamer verwijst. Er was dus geen reden voor een openbare inschrijvingsprocedure om de te houden conferentie te  financieren. In het andere door de Rekenkamer genoemde geval heeft het voorstel voor een betalingsverplichting,  dat door de ordonnateur is gedaan en dat het aanhangsel bij het bestaande contract betrof, ertoe  geleid dat de financiële controle de goedkeuring heeft geweigerd. Niettemin heeft de Commissie,  aangezien deze weigering het gevolg was van interne problemen bij de diensten van de Commissie  waarvoor de contractant niet verantwoordelijk kon worden gesteld, besloten de weigering tot  goedkeuring naast zich neer te leggen. 4.6. De verschillen hebben te maken met de uiteenlopende systemen die door de desbetreffende lokale  of regionale autoriteiten worden toegepast. Met de hulp van het RECITE-bureau heeft de Commissie  daarom een gids voor projectleiders ontwikkeld, waarin ten behoeve van de netwerken en  modelprojecten tevens richtlijnen worden gegeven voor de presentatie van hun financiën. Met het oog  op de informatieoverdracht geeft het RECITE-bureau periodiek een nieuwsbrief en een bulletin uit,  die worden verspreid naar alle partners van de netwerken. Deze publikaties geven informatie over de  voortgang en de resultaten van alle modelprojecten en netwerken die worden medegefinancierd  krachtens artikel 10 van de EFRO-verordening. 4.7. Het netwerk Commission des Villes heeft steun gegeven aan een programma van één jaar voor de  uitwisseling van ervaringen tussen 40 steden in elf Lid-Staten op vier gebieden van algemeen  belang: integratie in stedelijke gebieden; ruimtelijke ordening met speciale aandacht voor  stadsmilieu en stadsverkeer; technologische ontwikkelingen ten dienste van steden; en  stadsvernieuwing. Gezien de aard van het project en het grote aantal partners, is een orde van  grootte van uitgaven zoals beschreven in het rapport, normaal. 4.8. De Commissie houdt zich niet bezig met het dagelijkse toezicht op alle deelnemers in  RECITE-netwerken. Hiervoor is de chef de file verantwoordelijk, in dit geval het hoofdkwartier van  de European Urban Observatory (de Europese waarnemingspost voor stadsgebieden, EUO), Barcelona, dat  contact met Genua heeft opgenomen om opheldering te verkrijgen over de juiste status van hun  deelneming aan dit netwerk. 5.  DE ACTIVITEITEN VOOR OPLEIDING, ONDERZOEK, VERVOER, ENERGIE EN CULTUUR 5.2. Volgens het rapport nemen vooral de grote ondernemingen  in de automobielsector en de elektronische sector deel in het DRIVE-programma. Echter, van de 496  deelnemingen in DRIVE-projecten van grote en kleine industriële bedrijven, overheidsorganen en  onderzoeksinstellingen, gaat het slechts bij 116, te weten 23 %, om grote industrieën, die samen 41   miljoen ecu, d.i. 38 % van de financiering in het kader van het programma, voor hun rekening  nemen. Tevens moet worden opgemerkt dat het programma zich niet alleen richt op de gevolgen van het  stadsverkeer, maar ook op de oorzaken ervan. De mogelijkheden ter vermindering van het wegverkeer  en alternatieven voor het gebruik van de eigen auto worden ook onderzocht. Het komt erop neer dat  de beheersing van het stadsverkeer, het openbaar vervoer en het beheer van de transportvraag  onderdelen zijn van stedelijke projecten die zijn uitgedacht door de stedelijke autoriteiten zelf  en die oplossingen op het gebied van de telematica integreren in hun algehele transportplanning.  Twee van de zeven gebieden van het telematicaprogramma voor transport hebben betrekking op de  toepassing van telematica voor het beheer van openbaar vervoer en van de vraag. Met betrekking tot de cooerdinatie binnen de Commissie draagt het programma in positieve zin bij aan  het uitstippelen van beleidslijnen van de Commissie betreffende transport en milieu. Een voorbeeld  van huidige cooerdinatie is het POLIS-stedennetwerk, dat 400 steden omvat en is opgezet met de  actieve steun van het Regionale Fonds. De bij het netwerk betrokken steden hebben de succesvolle  delen van het THERMIE-programma bevorderd, waardoor zij hebben bijgedragen aan de complementariteit  van de twee programma's. Deze cooerdinatie-inspanningen worden verder opgevoerd in het Vierde  Kaderprogramma. 5.3. De Commissie benadrukt dat het opdrachtgevende directoraat-generaal zeer goed op de hoogte is  van het milieubeleid zoals dat door de andere bevoegde diensten van de Commissie is opgesteld. Er  moet op worden gewezen dat binnen de organisatie van dit directoraat-generaal zelf de bevoegde  dienst zorgt voor permanent overleg; zo zorgt de dienst ervoor dat door regelmatige contacten het  milieubeleid geïntegreerd wordt in de ontwikkeling van technologieën op energiegebied. Overigens heeft over het THERMIE-programma, dat door de Commissie is erkend als een van de  belangrijkste middelen voor de tenuitvoerlegging van de communautaire doelstelling om de  CO2-uitstoot in het jaar 2000 te stabiliseren, nauwe samenwerking plaatsgevonden tussen de  betrokken diensten over de publikatie van de jaarlijkse aanbestedingen, op basis waarvan de  Europese industrie haar voorstellen doet voor projecten betreffende de uitstoot van  verontreinigende stoffen. In het bijzonder op het gebied van het stedelijk milieu heeft het  THERMIE-programma aanbestedingen georganiseerd voor bepaalde projecten op het gebied van gebouwen  en van vervoer. Zoals kan worden opgemaakt uit de beschrijving van de projecten, is de  milieu-component zeer belangrijk. Ook moet worden vermeld dat de betrokken directoraten-generaal gezamenlijk evenementen over energie  en milieu organiseren, bij voorbeeld de in juni 1994 in Tours gehouden studiedagen over de  biobrandstoffen, de workshop van een week over openbaar vervoer en de bus in Brussel in oktober  1994 en een \"Energie-Milieu\"-stand op de THERMIE-tentoonstelling in Berlijn in september 1994. Niettemin zal de Commissie, die zich rekenschap geeft van het toenemende belang van de factor  milieu, alle passende maatregelen nemen om de contacten en de samenwerking te versterken tussen de  directoraten-generaal die betrokken zijn bij de problemen en het beleid op het gebied van het  stadsmilieu. 5.4. De onderwerpen die de Rekenkamer in deze paragraaf aansnijdt, worden momenteel onderzocht door  het desbetreffende directoraat-generaal. In het bijzonder zullen de opmerkingen van de Rekenkamer over Berlijn bij de desbetreffende  autoriteiten als onderdeel van een controlemissie ter plaatse worden onderzocht. 5.5. De bedragen die de Commissie heeft uitgetrokken in het kader van haar culturele actie onder  post B3-2000 van de begroting \"Instandhouding en herwaardering van het Europees cultureel erfgoed\",  worden gekenmerkt door hun culturele bestemming. Deze actie beoogt immers de nadruk te leggen op  projecten die als voorbeeld kunnen dienen voor de instandhouding van het erfgoed en het bevorderen  van de uitwisseling van ervaringen met geschikte restauratiemethoden en -technieken voor bepaalde  soorten monumenten. In dit verband wordt de actie met de modelprojecten ieder jaar rondom een ander thema georganiseerd  en worden de bekroonde projecten geselecteerd, uitgaande van de mening van een deskundige jury. De  jaarlijkse thema's worden gekozen afhankelijk van specifieke problemen op het gebied van het behoud  van het onroerend erfgoed en het zou niet juist zijn, willekeurig onderscheid te maken tussen  monumenten in stedelijke gebieden, verstedelijkte gebieden of plattelandsgebieden. Bij de meeste in  het rapport genoemde acties wordt de voorkeur gegeven aan oplossingen die tot vernieuwing leiden.  Het gaat om een benaderingswijze die anders is dan die welke wordt gehanteerd bij het behoud en de  restauratie van het erfgoed, waar juist de instandhouding van methoden en traditionele kennis zeer  belangrijk zijn. Gezien het voorafgaande, is de actie met de modelprojecten complementair maar wel verschillend van  de actie die is ondernomen voor het stedelijk milieu. Overigens zijn de doelstellingen en  procedures van deze actie, die er voor alles op zijn gericht, de samenwerking te versterken tussen  Lid-Staten en vakmensen, met name betreffende de uitwisseling van ervaring en kennis op het gebied  van het behoud van het erfgoed, zeer verschillend van die van de hierboven genoemde actie voor het  stedelijk milieu. De Commissie (DG X) zal overigens trachten rekening te houden met het behoud van  het culturele erfgoed of dit op te nemen in alle communautaire programma's en beleidslijnen, met  name die welke ontwikkeld zijn voor het stedelijk milieu, dit conform artikel  128, lid  4, van het  Verdrag betreffende de Europese Unie. Tenslotte moet eraan worden herinnerd dat de Commissie, op verzoek van de Raad en als gevolg van de  inwerkingtreding van artikel 128 van het nieuwe Verdrag, voor het einde van het jaar met een  mededeling over het culturele erfgoed zal komen waar een samenhangend actieprogramma voor het  culturele erfgoed wordt voorgesteld. In dat kader zal de huidige actie met de modelprojecten voor  het behoud van het onroerende erfgoed worden herzien en aangepast, met name om rekening te houden  met de specifieke behoeften van het roerende erfgoed. 6.  CONCLUSIE 6.1.-6.2. De Commissie is het eens met de algemene verklaring van de Rekenkamer dat  het beheer van het stedelijk milieu een innoverende en ingewikkelde materie is. Maar zij is het  niet met de Rekenkamer eens dat de eigenlijke te bereiken doelstellingen - op korte of lange  termijn - onduidelijk zouden zijn. In het kader van de opstelling van de jaarlijkse begroting legt de Commissie de  begrotingsautoriteit niet alleen details over de te verwezenlijken doeleinden op korte termijn  voor, maar ook de manier hoe deze dienen te worden verwezenlijkt. Met betrekking tot de lange  termijn schetst het Vijfde Actieprogramma van de Gemeenschap duidelijk de doeleinden die gedurende  een periode van acht jaar moeten worden verwezenlijkt, te zamen met de te hanteren instrumenten en  een aanduiding van de economische en sociale deelnemers (d.w.z. plaatselijke overheden en  ondernemingen) die worden aangespoord om aan de bescherming van het milieu bij te dragen en daarbij  samen te werken. Een allereerste voorwaarde waaraan de te ondersteunen activiteiten moeten voldoen  is dat het modelprojecten zijn met een uitstralende werking of dat het projecten zijn die nodig  zijn voor het formuleren van beleid. 6.3. en 6.7. De Commissie is gevoelig voor het impliciete verzoek van de Rekenkamer om te komen tot  een verbeterde cooerdinatie van projecten die op zichzelf lijken te staan. Zij erkent de noodzaak om  op communautair niveau meer aandacht te schenken aan de problemen van steden en bij te dragen aan  de uitvoering van stedelijk beleid dat is ontwikkeld op nationaal, regionaal of lokaal niveau,  zulks met inachtneming van het subsidiariteitsbeginsel. De Commissie zal haar inspanningen voortzetten om te zorgen voor een verbeterde samenhang van de  acties die zijn gericht op het oplossen van de problemen van stedelijke gebieden. Voor wat betreft haar interne cooerdinatie is de Commissie zich ervan bewust dat bepaalde  tekortkomingen om aandacht vragen, in het bijzonder op het niveau van procedures waar interne  beraadslagingen soms in een te late fase plaatsvinden. Zij zou er echter graag op wijzen dat de  verscheidenheid in ondernomen acties en de veelheid van verschillende wetenschappelijke en sociale  disciplines die meespelen in de aanpak van de complexe problematiek van hedendaagse steden, wel  moeten leiden tot een moeilijkere cooerdinatie dan op andere terreinen. Sommige problemen met het  programmamanagement ontstaan door uiteenlopende technische beperkingen. Momenteel cooerdineert de Commissie de programma's en projecten ter bescherming en verbetering van  het stedelijke milieu door middel van formele structuren zoals cooerdinatievergaderingen die zowel  op eenheids- als op afdelingsniveau plaatsvinden (met bij voorbeeld de benoeming van  contactpersonen voor integratie en milieu bij directoraten-generaal). Er is enige vooruitgang  geboekt in de richting van een betere cooerdinatie tussen de betrokken afdelingen, en de Commissie  zal stappen ondernemen om de verdere noodzakelijke ontwikkeling op dit gebied te stimuleren. De interne cooerdinatie binnen DG XVII zal worden versterkt door de interne reorganisatie die per 1  juni 1994 heeft plaatsgevonden. In het nieuwe organisatieschema komt een nieuwe eenheid A5 voor met  daarbinnen een nieuwe sector \"Evaluatie van de energieprogramma's\". Deze nieuwe sector zal onder  meer tot taak hebben, voorstellen te doen voor een betere cooerdinatie van de verschillende  programma's van het Directoraat-generaal. 6.4. en 6.7. Aansluitend op de publikatie van het Groenboek over het stadsmilieu () in juni 1990 en  het Vijfde Actieprogramma inzake het milieu en duurzame ontwikkeling, heeft de Commissie in  december 1992 een overzicht gepubliceerd van de activiteiten van de Gemeenschap aangaande  stedelijke aangelegenheden, dat in juli 1994 is herzien. Parallel aan deze ontwikkelingen heeft de  Commissie een Mededeling (COM(93) 645 def. van 14  februari  1994) inzake energie en economische en  sociale samenhang uitgebracht, die vooral stilstond bij de aspecten van het energiegebruik in de  stad. Uit deze inspanningen, die worden aangevuld met het werk van de werkgroep voor het stadsmilieu over  het duurzame-stedenproject dat loopt van 1993 tot 1995, blijkt dat het standpunt van de Gemeenschap  omtrent het stedelijke milieu regelmatig wordt herzien en bijgewerkt. Deze herzieningen en de  verspreiding van de resultaten daarvan zorgen voor samenhang tussen enerzijds het beleid inzake het  stedelijke milieu en de acties van de Gemeenschap en anderzijds de vele initiatieven die op  nationaal en lokaal niveau worden genomen. Gezien de veelheid aan ondernomen activiteiten, waarbij  elke activiteit een bijzonder aspect benadrukt van de problemen die met het stadsmilieu  samenhangen, is het echter begrijpelijk dat de Rekenkamer de suggestie doet dat een verdere  kruisbestuiving van informatie over deze projecten heilzaam kan zijn. 6.5.-6.6. De Commissie neemt nota van de conclusie van de Rekenkamer met betrekking tot  verbeteringen in de omschrijving en beschrijving van projecten en zal trachten, ervoor te zorgen  dat toekomstige projecten nauwkeuriger worden gedefinieerd. Wanneer het echter gaat om innoverende  projecten en modelprojecten, leert de ervaring dat vaak aanzienlijke projectwijzigingen  noodzakelijk zijn; dit maakt deel uit van het leerproces. De Commissie legt er de nadruk op dat  haar flexibiliteit bij het toezicht op de projecten niet dient te worden gezien als een teken van  onnauwkeurigheid in de projectomschrijvingen. () PB nr. C 33 van 8. 2. 1991, blz. 4. () PB nr. L 206 van 22. 7. 1992, blz. 1. () PB nr. L 374 van 31. 12. 1988, blz. 15. () PB nr. C 33 van 8. 2. 1991. () PB nr. C 138 van 17. 5. 1993. () COM(90) 218 def. van 27. 6. 1990.",
  "source": "EUR LEX"
}