{
  "url": "http://europa.eu.int/eur-lex/lex/LexUriServ/LexUriServ.do?uri=CELEX:31989Y0524(01):NL:HTML\">",
  "content": "EUR-Lex - 31989Y0524(01) - NL Avis juridique important | 31989Y0524(01) Speciaal verslag nr. 1/89 over het agromonetaire stelsel vergezeld van de antwoorden van de Commissie Publicatieblad Nr. C 128 van 24/05/1989 blz. 0001 - 0039 SPECIAAL VERSLAG Nr. 1/89 over Het agromonetaire stelsel  vergezeld van de antwoorden van de Commissie (89/C 128/01) (Opmerkingen ex artikel 206 bis,  lid 4, van het EEG-Verdrag) >RUIMTE VOOR DE TABEL> 1. INLEIDING 1.1. Dit verslag bevat de  resultaten van een onderzoek van de Rekenkamer naar het agromonetaire stelsel. Het behandelt vooral  de gevolgen die dit stelsel voor de algemene begroting heeft en de mate waarin het een belemmering  vormt voor het beheer van de gemeenschappelijke landbouwmarkten, die de basis vormen voor het  functioneren van het gemeenschappelijk landbouwbeleid (). Ten behoeve van de lezer is in bijlage  VII een verklarende woordenlijst opgenomen. Gemeenschappelijke marktordeningen en gemeenschappelijke prijzen 1.2. Teneinde de vrijheid van  handelsverkeer te garanderen, meende de Raad aanvankelijk () dat het niveau van de prijzen in elke  valuta ten opzichte van de Ecu hetzelfde moest blijven. Dit betekende dat de door de Raad in Ecu  vastgestelde gemeenschappelijke prijzen zouden worden omgerekend in nationale valuta aan de hand  van landbouwomrekeningskoersen (groene koersen genoemd), die doorgaans overeen zouden komen met de  marktkoersen. Elke aanpassing van de wisselkoersen zou gepaard gaan met evenredige wijzigingen in  de groene koersen teneinde deze in overeenstemming te houden met de marktkoersen. 1.3. Bij de eerste veranderingen in de muntpariteiten na de invoering van gemeenschappelijke  prijzen in het GLB, werd het beginsel van de eenheid van prijzen echter al losgelaten. Toen de FF  in 1969 werd gedevalueerd en de DM gerevalueerd, liet de Raad toe dat de groene en de marktkoersen  van elkaar gingen afwijken. Om de verschillen te overbruggen werden monetaire compenserende  bedragen (MCB's) ingevoerd, waarmee beoogd werd het effect van het voorheen bestaande stelsel van  gemeenschappelijke prijzen op de werking van de interventieregeling te handhaven en het  handelsverkeer op basis van gemeenschappelijke prijzen te doen voortbestaan. 1.4. Met de monetaire compensatie wordt luidens de geldende verordeningen vooral gestreefd naar de  instandhouding van de werking van de gemeenschappelijke landbouwmarkten, met inbegrip van de  vrijheid van handelsverkeer. Deze verordeningen bepalen onder meer: (a)teneinde te voorkomen dat de goede werking van de marktordeningen in het algemeen en de  interventieregeling in het bijzonder in gevaar wordt gebracht en om te voorkomen dat er  moeilijkheden ontstaan door abnormale prijswijzigingen en kunstmatige verschuivingen in de  handelsstromen, zullen in het handelsverkeer monetaire compenserende bedragen worden toegepast die  in beginsel overeenkomen met het verschil tussen de marktkoers en de landbouwomrekeningskoers.  Voorts geldt het volgende: (b)de toepassing van de monetaire compenserende bedragen moet worden beperkt tot de gevallen waarin  het ontbreken ervan tot distorsies in de interventieregeling en/of in het handelsverkeer zou kunnen  leiden; (c)de monetaire compenserende bedragen dienen niet hoger te zijn dan strikt noodzakelijk is om het  effect te compenseren dat het verschil tussen de landbouwomrekeningskoers en de marktkoers heeft op  de prijzen van de basisprodukten waarvoor interventiemaatregelen gelden (). 1.5. Het agromonetaire stelsel heeft een aantal wijzigingen ondergaan, met name in 1984, toen de  groene Ecu en het \"switchover\"-mechanisme werden ingevoerd (zie paragraaf 2.8) en onlangs weer in  1987, toen de Raad besloot vast te houden aan het \"switchover\"-mechanisme en bij verordening  voorschriften in te voeren voor de automatische afbraak van de in de toekomst tot stand komende  nieuwe MCB's (zie paragraaf 2.9). Dit laatste is bedoeld als een stap in de richting van de  geleidelijke afschaffing van het stelsel, die in 1992 haar beslag moet hebben gekregen, wanneer  volgens het huidige programma de interne markt in werking moet treden. Doelstellingen van het onderzoek van de Kamer 1.6. De doelstelling van het onderzoek van de Kamer  was: (a)na te gaan in hoeverre het agromonetaire stelsel - zowel voor als na de invoering van de  \"switchover\" - met name door zijn invloed op de gemeenschappelijke prijzen het beheer van de  gemeenschappelijke marktordeningen bemoeilijkt; (b)een beeld te krijgen van de budgettaire gevolgen van het agromonetaire stelsel en de wijze  waarop deze in de begroting en de jaarrekening van de Gemeenschap tot uitdrukking komen. 1.7. Het onderzoek van de Kamer, waarvoor controlebezoeken aan Frankrijk, het Verenigd Koninkrijk  en de BR Duitsland werden afgelegd, omvatte geen gedetailleerde controle van de beheers- en  controlesystemen in de Lid-Staten. Deze systemen worden ten uitvoer gelegd door de  douane-autoriteiten en de betaalkantoren in de Lid-Staten en komen sterk overeen met de systemen  voor de inning van de landbouwheffingen en de betaling van de uitvoerrestituties. Deze systemen  zijn als zodanig onderworpen aan andere gedetailleerde controles van de Kamer (). Samenvatting van de resultaten 1.8. De resultaten van het onderzoek van de Kamer kunnen als volgt  worden samengevat: (a)de jaarlijkse besluiten van de Raad tot vaststelling van de landbouwprijzen in Ecu geven geen  juist beeld van de werkelijke ontwikkeling van de garantieprijzen: door de toepassing van het  \"switchover\"-mechanisme, bedoeld om het ontstaan van positieve MCB's te voorkomen, stijgen namelijk  na elke herschikking binnen het EMS de gemeenschappelijke prijzen overeenkomstig de sterkste valuta  in het EMS, de DM. Deze verhogingen van de gemeenschappelijke prijzen zijn echter grotendeels  onzichtbaar (paragrafen 4.1 - 4.8). Het effect van deze onzichtbare prijsstijgingen komt op  onduidelijke wijze tot uiting in een stijging van de begrotingsuitgaven (paragrafen 6.11 - 6.18).  De \"switchover\" heeft derhalve niet geleid tot een beter beheer van de uitgaven voor de  landbouwmarkten. Voorts had het mechanisme tot gevolg dat de voor landbouwdoeleinden gehanteerde  wisselkoersen nog meer van de werkelijke wisselkoersen zijn gaan afwijken (paragrafen 4.2 en 4.3); (b)de begroting en de rekeningen geven slechts een onvolledig beeld van de budgettaire gevolgen van  het agromonetaire stelsel. Op hoofdstuk 28 van de EOGFL-begroting 1987 zijn bij voorbeeld 636,9   Mio ECU aangewezen, maar de Kamer heeft de totale gevolgen voor de jaarlijkse begroting op ten  minste 1  578,2  Mio ECU geraamd (op basis van 10 maanden) en op 1  824,6  Mio ECU op basis van de  volledige periode van 12 maanden. Dit komt neer op 7  % van de uitgaven van het EOGFL (paragrafen  6.2 - 6.22). Verreweg het belangrijkste deel daarvan is een gevolg van de door het  \"switchover\"-mechanisme veroorzaakte onzichtbare stijgingen van de gemeenschappelijke prijzen. De  interpretatie van de gegevens in de rekeningen wordt ernstig bemoeilijkt doordat de gevolgen van de  agromonetaire regeling, met inbegrip van de \"switchover\", niet duidelijk tot uitdrukking komen. Uit het voorafgaande blijkt dat men zonder een gedetailleerde kennis van de gevolgen van het  agromonetaire stelsel niet volledig kan doorzien wat de werkelijke betekenis is van de jaarlijkse  besluiten inzake de landbouwprijzen, en evenmin de gegevens uit de door de Commissie ingediende  rekeningen kan interpreteren. 1.9. De van de marktkoersen afwijkende groene koersen en de monetaire compensatie waartoe zij  aanleiding geven, vormen een belemmering voor de totstandbrenging van een werkelijk  gemeenschappelijke landbouwmarkt in de Gemeenschap. Zoals de Commissie heeft verklaard (), is het  agromonetaire stelsel strijdig met de gedachte van de interne Europese markt, die in 1992 tot stand  moet komen. Indien men er niet in slaagt het agromonetaire stelsel af te schaffen, zal de landbouw  in de Gemeenschap beschermd blijven tegen de wetten van vraag en aanbod, zoals die tot uitdrukking  komen in de reële wisselkoersen, die de economische bedrijvigheid in andere sectoren van de  economie bepalen en die de basis vormen voor de gemeenschappelijke Europese markt. Het stelsel kan  echter pas worden afgeschaft wanneer er overeenstemming is bereikt over werkelijk  gemeenschappelijke prijzen, de munteenheden van de Lid-Staten beter op elkaar aansluiten en de rol  van de steunprijzen in de landbouw bij het bepalen van de marktprijzen is afgezwakt. Zolang dit  niet het geval is, is het onwaarschijnlijk dat de doelstelling van een werkelijk gemeenschappelijke  landbouwmarkt zal worden verwezenlijkt. 2. OPZET VAN HET AGROMONETAIRE STELSEL Verordeningen 2.1. Naarmate het  agromonetaire stelsel zich ontwikkelde, bleek het nodig een samenhangend geheel van verordeningen  tot stand te brengen die de toepassing ervan moesten regelen. Deze verordeningen zijn herhaaldelijk  gewijzigd. De meest recente reeks verordeningen dateert van 1985, direct na de invoering van het  \"switchover\"-mechanisme. Deze verordeningen zijn opgenomen in bijlage I. Groene koersen en monetaire afwijkingen 2.2. Het Europees Monetair Systeem (EMS) met de Ecu als  munteenheid, vormt de monetaire achtergrond van het stelsel van groene koersen en MCB's. Dit wordt  nader toegelicht in bijlage II. 2.3. Voor een stelsel met werkelijk gemeenschappelijke prijzen in de Lid-Staten, waarbij de in de  valuta van elke Lid-Staat uitgedrukte prijzen dezelfde Ecu-waarde hebben, zouden de groene koersen  de schommelingen van de spilkoersen en van de marktkoersen moeten volgen. De Lid-Staten zijn echter  al sinds de eerste wijziging van de muntpariteiten na de invoering van de gemeenschappelijke  prijzen niet bereid de consequenties daarvan voor de in nationale valuta uitgedrukte  garantieprijzen en subsidies te aanvaarden. In een Lid-Staat waar de munt wordt gerevalueerd,  zouden deze prijzen en subsidies, ofschoon zij uitgedrukt in Ecu onveranderd blijven, bij  omrekening tegen de nieuwe koers dalen en zodoende tot een verlaging van de landbouwinkomens  leiden. In een Lid-Staat waar de munt wordt gedevalueerd, zouden de in nationale valuta uitgedrukte  Ecu-bedragen stijgen, waardoor de landbouwinkomens zouden toenemen, doch tevens de  consumentenprijzen onder inflatoire druk zouden komen te staan. 2.4. De Lid-Staten hebben derhalve getracht de gevolgen van monetaire verschuivingen voor de  landbouw op te vangen door de aanpassing van de groene koersen aan de nieuwe reële pariteiten uit  te stellen en de in nationale munt uitgedrukte garantieprijzen op hun voorafgaande niveau te  handhaven. Dit veroorzaakte monetaire afwijkingen tussen de groene en de marktkoersen. In bijlage  III wordt uiteengezet hoe deze afwijkingen worden berekend. Het was de bedoeling om, naarmate de  economische gevolgen van de monetaire herschikking doorwerkten in de agrarische sector, de groene  koersen geleidelijk op de reële koersen af te stemmen. Dit aanpassingsproces kon echter niet altijd  worden afgerond alvorens nieuwe herschikkingen opnieuw tot monetaire afwijkingen tussen de groene  en reële koersen leidden. 2.5. Indien er niets werd ondernomen om de monetaire afwijkingen te overbruggen, zou dit  onmiddellijk gevolgen hebben voor de werking van de interventiemechanismen en voor de  handelsstromen. Een exploitant in een Lid-Staat waar de prijzen in nationale valuta onder het  niveau van de gemeenschappelijke prijzen liggen (zoals in Frankrijk, met een zwakke munt), zou bij  voorbeeld hogere prijzen krijgen door zijn waren aan te bieden bij interventiebureaus in een andere  Lid-Staat waar de prijzen boven de gemeenschappelijke prijzen liggen (zoals in de BR Duitsland, met  een sterke munt) en de verkregen deviezen tegen de marktkoers om te wisselen in zijn eigen munt.  Ook zou de invoer in de Gemeenschap via Lid-Staten worden geleid waar de landbouwheffingen,  uitgedrukt in nationale munt, onder het gemeenschappelijk prijsniveau liggen, terwijl export naar  derde landen via Lid-Staten zou worden geleid waar de in nationale munt uitgedrukte restituties  hoger zijn dan het gemeenschappelijk prijsniveau. Monetaire compenserende bedragen 2.6. Om dus de gevolgen voor de interventieregeling en de  handelsstromen zoveel mogelijk te beperken en enige kenmerken van een gemeenschappelijk  prijsstelsel te behouden, schrijven de agromonetaire verordeningen voor dat er, ingeval groene en  marktkoersen verschillen, MCB's worden toegepast die het verschil globaal compenseren. In  Lid-Staten waar de groene koersen lager zijn dan de marktkoersen (dat wil zeggen waar de prijzen in  nationale valuta hoger zijn dan het gemeenschappelijk prijsniveau), worden de MCB's toegepast als  een heffing op invoer en een subsidie op uitvoer, en positieve MCB's genoemd. In Lid-Staten waar de  groene koersen hoger zijn dan de marktkoersen (dat wil zeggen waar de prijzen in nationale valuta  lager zijn dan het gemeenschappelijk prijsniveau), worden de MCB's toegepast als een subsidie op  invoer en een heffing op uitvoer en negatieve MCB's genoemd. Toepassing van MCB's 2.7. Ofschoon het stelsel van de groene koersen op alle marktsectoren van  toepassing is, leidt een monetaire afwijking niet per se tot compensatie. Het beginsel waarop de  toepassing van de MCB's berust, is dat deze toepassing moet worden beperkt tot de gevallen waarin  \"het ontbreken ervan tot distorsies in de interventieregeling en/of in het handelsverkeer zou  kunnen leiden\" (). Indien er geen interventieregeling bestaat of er, ondanks een monetaire  afwijking, geen gevaar voor verstoring van het handelsverkeer wordt verwacht, worden geen MCB's  toegepast. Tabel 1 bevat een lijst van marktsectoren waarop MCB's van toepassing zijn. >RUIMTE VOOR DE TABEL> De groene Ecu en het \"switchover\"-mechanisme 2.8. Sinds de MCB's in 1969  zijn ingevoerd, heeft de ervaring aangetoond dat het uitermate moeilijk is de positieve monetaire  afwijkingen van landen met een sterke valuta weg te werken, omdat dit tot een in nationale munt  uitgedrukte prijsverlaging leidt. Het door een meerderheid van de leden van de Raad in maart 1979  goedgekeurde \"gentlemen's agreement\", dat bepaalde dat een verlaging van de MCB's niet tot een  verlaging van de prijzen in nationale valuta zou mogen leiden, gecombineerd met een prijsbeleid dat  restrictiever werd naarmate het probleem van de overproduktie toenam, institutionaliseerde in feite  de reeds bestaande situatie. In 1984 werd derhalve een methode ingevoerd die ten doel had het  probleem te omzeilen door de positieve MCB's in negatieve om te zetten en de invoering van nieuwe  positieve MCB's in de toekomst te voorkomen bij de valuta's met een vaste wisselkoers. Hoe deze  methode werkt, kan worden afgelezen uit schema 1 en wordt omschreven in bijlage IV. Het  belangrijkste element in de regeling is de toepassing van een correctiefactor op de spilkoersen van  de valuta's van de Lid-Staten die deelnemen aan het wisselkoersmechanisme van het EMS, en op de  fictieve spilkoersen die voor de zwevende valuta's worden gehanteerd. Automatische afbraak van de MCB's 2.9. In juni 1987 besloot de Raad, tijdens de vaststelling van de  landbouwprijzen voor 1987/88, tot een regeling voor de automatische afbraak van nieuwe MCB's die  bij toekomstige monetaire herschikkingen tot stand zouden komen. Deze regeling is niet van  toepassing op MCB's die ten tijde van het besluit reeds bestonden. De uitvoeringsbepalingen () zijn  opgenomen in bijlage IV. 2.10. De besluiten van juni 1987 betreffende nieuwe MCB's werden aangevuld met besluiten die de  Raad in juni 1988 tijdens de vaststelling van de prijzen voor 1988/89 nam en die strekten tot  afbraak van de resterende negatieve MCB's van de Lid-Staten die in het EMS een kleine  fluctuatiemarge hebben ( België, Denemarken, Frankrijk, Ierland, Luxemburg), en wel in vier tot  1992 lopende etappes, te beginnen met een afbraak van ongeveer 25  % op 1 januari 1989. Tevens werd  afgesproken de monetaire afwijkingen van Italië en van de resterende vier Lid-Staten met variabele  MCB's (Griekenland, Spanje, Portugal, Verenigd Koninkrijk,) weg te werken, doch hiervoor werden  geen nauwkeurige bepalingen vastgelegd. 2.11. Het doel van deze twee reeksen besluiten is om uiterlijk in 1992 alle werkelijke monetaire  afwijkingen volledig weg te werken. Dit zou mogelijk zijn als de besluiten volledig ten uitvoer  worden gelegd, de afspraak betreffende de landen met variabele MCB's en betreffende Italië wordt  nagekomen en er in de jaren voorafgaand aan 1992 geen monetaire verstoringen optreden. Iedere  herschikking na het begin van het verkoopseizoen 1990/91 zou ertoe leiden dat er ook in 1993 nog  monetaire afwijkingen zullen bestaan. 3. HET EFFECT VAN DE GROENE KOERSEN OP HET STELSEL VAN DE GEMEENSCHAPPELIJKE  PRIJZEN Verschillen in de gemeenschappelijke prijzen 3.1. Wanneer de groene koersen afwijken van  de marktkoersen, ontstaan er bij omrekening van de in Ecu uitgedrukte gemeenschappelijke  landbouwprijzen in nationale valuta prijsverschillen tussen de Lid-Staten onderling. Het  gemeenschappelijk prijsniveau verschilt daarom van de ene Lid-Staat tot de andere en is derhalve  niet echt gemeenschappelijk meer. De omvang van de verschillen in gemeenschappelijke prijzen, die  wordt aangegeven door de werkelijke monetaire afwijking tussen de groene en de reële koersen, heeft  sinds de invoering van het agromonetaire stelsel en tussen de Lid-Staten onderling sterk  gevarieerd. In bepaalde perioden waren de afwijkingen voor de meeste Lid-Staten slechts klein,  terwijl ze op andere tijdstippen zeer groot waren. In 1978 bij voorbeeld, heeft de gecombineerde  werkelijke monetaire afwijking tussen de Franse en Duitse groene koersen gedurende het grootste  gedeelte van het jaar meer dan 25  % bedragen: het niveau van de in nationale valuta uitgedrukte  landbouwgarantieprijzen lag in de BR Duitsland dus 25  % hoger dan in Frankrijk. Ten tijde van de  invoering van de \"switchover\" in 1984, bedroeg dit verschil ongeveer 17  %. 3.2. Ingevolge de agromonetaire besluiten die een onderdeel vormden van de overeenkomsten tot  vaststelling van de prijzen van 1987/88 en 1988/89, zijn de monetaire afwijkingen in de meeste  Lid-Staten aanzienlijk kleiner geworden en daarmee ook de verschillen in het prijsniveau tussen de  Lid-Staten onderling. Zoals blijkt uit de paragrafen 4.5 en 4.6 richten de prijzen zich naar het  prijspeil in de BR Duitsland. 3.3. Nog afgezien van de verschillen in de gemeenschappelijke prijzen tussen de Lid-Staten  onderling, heeft er zich sinds 1984 binnen de Lid-Staten een stijging voorgedaan van het aantal  verschillende groene koersen voor de diverse marktsectoren. Deze differentiatie van de groene  koersen is echter niet in elke Lid-Staat dezelfde. Aldus bestonden er in maart 1988 in de BR  Duitsland bij voorbeeld drie verschillende groene koersen (melk, granen, overige produkten).  Frankrijk had zes groene koersen (melk, varkensvlees, rund-/schapevlees, overige dierlijke  produkten, wijn en overige plantaardige produkten), het Verenigd Koninkrijk vijf (varkensvlees,  rundvlees, schapevlees, overige dierlijke produkten, plantaardige produkten) en Italië drie  (varkensvlees, granen/oliehoudende zaden, overige produkten). 3.4. De verschillen in de gemeenschappelijke prijzen tussen de Lid-Staten onderling en tussen de  markten binnen de Lid-Staten, hebben een aantal gevolgen: (a)zij doen de vraag rijzen in hoeverre Lid-Staten het stelsel kunnen gebruiken voor doelstellingen  van nationaal prijsbeleid, die strijdig kunnen zijn met de doelstellingen van de Gemeenschap inzake  de werking van gemeenschappelijke marktordeningen; (b)uiteenlopende prijsniveaus dreigen de middelenallocatie in de landbouw te beïnvloeden; (c)er zijn rechtstreekse consequenties voor de begroting. De rechtstreekse consequenties voor de begroting worden nader behandeld in hoofdstuk 6 van dit  verslag. De twee andere gevolgen worden behandeld in de volgende paragrafen. Groene koersen en het prijsbeleid van de Lid-Staten 3.5. Formeel wordt een besluit tot wijziging  van de groene koers genomen door de Raad, op basis van een voorstel van de Commissie. Gewoonlijk  wordt er eenmaal per jaar, bij gelegenheid van de vaststelling van de landbouwprijzen, besloten tot  koerswijzigingen (). Dit betekent dat de afzonderlijke Lid-Staten via onderhandelingen grote  invloed kunnen uitoefenen op het niveau van hun groene koersen en aldus hun interne prijzen in hoge  mate onder nationale controle kunnen houden. 3.6. Soms was het in het belang van de Lid-Staten, zich te verzetten tegen de druk om de monetaire  afwijkingen weg te werken. In het geval van positieve afwijkingen gebeurde dit omdat het nationaal  gezien prioriteit had te voorkomen dat de inkomens van de producenten zouden worden verlaagd (bij  voorbeeld BR Duitsland, Verenigd Koninkrijk tussen 1980 en 1985). In het geval van negatieve  afwijkingen was de oorzaak dat de Lid-Staat prioriteit verleende aan het voorkomen van een stijging  van de voedselprijzen (bij voorbeeld het Verenigd Koninkrijk in de jaren zeventig en in 1986 en  1987, Frankrijk in de beginjaren van het agromonetaire stelsel). 3.7. In andere gevallen hebben Lid-Staten met negatieve monetaire afwijkingen getracht om voor  specifieke groepen producenten een speciale behandeling te verkrijgen door een selectieve verlaging  van de groene koersen. Dit was met name het geval wanneer Lid-Staten de gevolgen van een  restrictief beleid ten aanzien van de Ecu-prijzen trachtten af te zwakken door via aanpassingen van  de groene Ecu prijsstijgingen in nationale munt tot stand te brengen. In 1986 en begin 1987 werden  de monetaire afwijkingen voor dierlijke produkten bij voorbeeld sterker gereduceerd dan die voor  graanprodukten omdat men ervan uitging dat de netto-opbrengsten van de landbouwers in de sector  dierlijke produkten onder grotere druk stonden, terwijl soortgelijke prijsstijgingen voor  graanproducenten niet konden worden gerechtvaardigd. 3.8. Bij de vaststelling van de prijzen voor 1988/89 werden de aanvankelijke voorstellen van de  Commissie voor een beperkte opheffing van alleen de Griekse monetaire afwijkingen door een aantal  Lid-Staten met negatieve afwijkingen niet geaccepteerd. Zij slaagden er uiteindelijk in een veel  verdergaande opheffing van hun eigen monetaire afwijkingen te verkrijgen. Het ging hun er onder  meer om vooruitgang te boeken met het oog op de doelstelling de monetaire afwijkingen in 1992  volledig weg te werken, doch tevens werd in de argumentatie van de betrokken Lid-Staten duidelijk  vermeld dat zij voor hun producenten streefden naar hogere prijzen in nationale valuta op een  moment dat de gemeenschappelijke prijzen in Ecu voor nog een jaar werden bevroren. 3.9. Uit tabel 2 en schema 2 blijkt dat de Lid-Staten sinds 1984 door middel van wijzigingen van de  groene koers prijsverhogingen in nationale valuta konden verkrijgen, terwijl de verhogingen van de  in Ecu uitgedrukte gemeenschappelijke prijzen werden tegengehouden. Voor \"EUR 10\" zijn de  gemeenschappelijke prijzen in Ecu na de stijging in 1983/84 enigszins gedaald, doch ten gevolge van  aanpassingen van de groene koers zijn de prijzen in nationale valuta nominaal elk jaar sterk  blijven stijgen. Voor enkele Lid-Staten zijn de nominale prijsstijgingen in nationale valuta  aanzienlijk geweest: afgezien van het speciale geval van Griekenland - dat te maken had met de na  de toetreding van dit land opgetreden aanpassingen van de prijzen - hebben Frankrijk, Ierland en  Italië in deze periode nominale prijsstijgingen in hun eigen valuta verkregen van meer dan 4  % per  jaar. 3.10. Enerzijds kan worden aangevoerd dat, gezien de beperkte economische en monetaire samenwerking  tussen de Lid-Staten sinds 1969, de dank zij het gebruik van groene koersen ontstane flexibiliteit  in het stelsel van gemeenschappelijke prijzen essentieel is geweest voor het blijven functioneren  van de gemeenschappelijke marktordeningen: als het agromonetaire stelsel niet voor deze  flexibiliteit had gezorgd, had hierin op een andere wijze moeten worden voorzien, omdat anders de  druk op de gemeenschappelijke marktordeningen te groot zou zijn geworden. 3.11. Tevens kan worden gesteld dat de differentiatie van de groene koersen naar marktsector geen  nieuwe beginselen aan het agromonetaire stelsel toevoegt, doch meer een uitwerking is van het  basisbeginsel volgens hetwelk de landbouwomrekeningskoersen van de marktkoersen mogen afwijken. 3.12. Anderzijds is het een onbevredigende situatie dat de Lid-Staten het stelsel van de groene  koersen kunnen gebruiken voor doelstellingen van nationaal prijsbeleid, die strijdig zijn met het  belang van de Gemeenschap inzake gemeenschappelijke prijzen. Het in bedwang houden van de  garantieprijzen teneinde de overproduktie in toom te houden en daarmee de begrotingskosten, heeft  verscheidene jaren centraal gestaan in het landbouwbeleid van de Gemeenschap. Het effect van het  bevriezen van de in Ecu uitgedrukte prijzen wordt ondermijnd als de Lid-Staten prijsverhogingen  kunnen bewerkstelligen door de groene koersen te verlagen. Na de in paragraaf 3.7 vermelde beperkte  opheffing van de negatieve monetaire afwijkingen voor granen in 1986 en begin 1987, hebben  Frankrijk en het Verenigd Koninkrijk bij voorbeeld een vermindering verkregen van hun monetaire  afwijking met 5,5 punten in het prijzenpakket van 1987/88 en met nog eens 1,5 punt (Frankrijk) en  3,2 punt (Verenigd Koninkrijk) in het prijzenpakket van 1988/89, op een moment dat de Commissie  haar graanbeleid volledig had gericht op de beperking van de produktiegroei. 3.13. Bovendien kan, wat de verschillende groene koersen voor de verschillende markten betreft, het  argument van paragraaf 3.11 worden weerlegd met de redenering dat wanneer de koersen worden  gedifferentieerd, het agromonetaire stelsel geen neutraal instrument van marktbeheer meer is dat  alle marktsectoren gelijkelijk beïnvloedt. Invloed op de allocatie van de middelen 3.14. Door de verschillende prijsniveaus in de Lid-Staten  en de isolering van de landbouw van de overige economische sectoren als gevolg van het systeem van  groene koersen en MCB's, dreigt de normale werking van het prijsmechanisme diverse distorsies te  veroorzaken in de allocatie van de middelen, bij voorbeeld: (a)in landen met een sterke munt zijn de landbouwprijzen, doordat de groene koersen onder de  marktkoers liggen, hoger dan de werkelijke gemeenschappelijke prijzen, waardoor het inkomen van de  landbouwers stijgt: dit leidt normaliter tot meer investeringen en een grotere produktie in de  landbouw dan het geval zou zijn geweest bij toepassing van marktkoersen. Het omgekeerde is het  geval voor landen met een zwakke munt, wanneer de groene koersen onder de marktkoersen blijven.  Indien als gevolg hiervan de produktie in de regio's van de Gemeenschap waar de kosten hoger zijn,  wordt gestimuleerd en die in de gebieden waar de kosten lager zijn, wordt afgeremd, worden de  regionale verschillen aangescherpt en betaalt de Gemeenschap een onnodig hoge prijs voor haar  voedselproduktie; (b)het systeem van de MCB's schept de voorwaarden voor een ongelijke behandeling van de agrarische  sectoren in de verschillende Lid-Staten omdat het alleen van toepassing is op sommige  landbouwhulpmiddelen. Devaluatie leidt tot een verhoging van de produktiekosten, doordat de  invoerprijzen voor niet-agrarische produkten stijgen en de loonkosten gewoonlijk toenemen, daar  deze deel uitmaken van de loon-prijsspiraal, terwijl revaluatie daarentegen gewoonlijk leidt tot  lagere produktiekosten. Indien de groene koersen onveranderd blijven, stijgen de opbrengsten in de  landbouw dus in landen met een sterke munt en dalen zij in landen met een zwakke munt, hetgeen  opnieuw de landbouw in landen met een sterke valuta en hogere prijzen zal aanmoedigen; (c)bij constant blijvende groene koersen wordt in de Lid-Staten met een sterke valuta de  landbouwsector qua investeringen en produktie begunstigd ten opzichte van de industriële sector, en  het omgekeerde is het geval in Lid-Staten met een zwakke munt. 3.15. Daar staat tegenover dat argumenten gebaseerd op de werking van de vrije markteconomie niet  altijd van toepassing zijn in de context van het GLB, waarin de prijzen centraal worden vastgesteld  en het interventiesysteem alle producenten dezelfde afzetgarantie biedt, ongeacht de prijzen in  nationale valuta en de situatie van vraag en aanbod in de Gemeenschap. De Kamer heeft een studie  gemaakt van de Commissiedocumenten en de beschikbare wetenschappelijke literatuur in een poging een  overzicht te krijgen van het effect van het agromonetaire stelsel op de structuur van de agrarische  produktie in de Gemeenschap. Er schijnt echter weinig te zijn gedaan om het effect van deze factor,  die voor de werking van de marktordeningen fundamenteel is, te peilen. Ofschoon de Commissie vier  verslagen over de economische invloed van het agromonetaire stelsel heeft uitgebracht - in 1978,  1979, 1984 en 1987 () - bevatten deze slechts reeksen officiële statistieken over elk van de  marktsectoren, voorzien van analytisch commentaar. In de verslagen van 1978 en 1979 worden deze  statistieken door de Commissie geïnterpreteerd als zouden zij aantonen dat de Lid-Staten met  positieve MCB's middelen naar de landbouw overhevelen en hun aandeel in de uiteindelijke agrarische  produktie ten koste van Lid-Staten met negatieve monetaire afwijkingen verhogen. Deze bevindingen  zijn echter aangevochten () en in de meer recente verslagen heeft men zich terughoudender  opgesteld. 3.16. Ambtenaren in de Lid-Staten waar controlebezoeken werden afgelegd, verklaarden deze situatie  door aan te voeren dat het agromonetaire stelsel slechts één van de vele factoren vormt die de  ontwikkeling van de landbouw in de Gemeenschap beïnvloeden en dat het moeilijk, zo niet onmogelijk  is de agromonetaire effecten los van alle andere factoren te beoordelen. De Kamer erkent dit, doch  is niettemin van mening dat de Commissie zich meer had moeten inspannen om bewijsmateriaal te  verzamelen waarmee de theoretische hypothesen met betrekking tot de economische gevolgen voor de  gemeenschappelijke marktordeningen zouden kunnen worden onderbouwd dan wel verworpen. 4. HET \"SWITCHOVER\"-MECHANISME Grondslagen van de switchover 4.1. Het  \"switchover\"-mechanisme werd in 1984 ingevoerd om het hoofd te bieden aan de moeilijkheden met de  afbraak van de positieve MCB's in een periode waarin de stijging van de Ecu-prijzen streng aan  banden werd gelegd. Dank zij dit mechanisme is weliswaar voorkomen dat er nieuwe positieve MCB's  voor de valuta's met een vaste wisselkoers ontstonden en zijn ook de voorheen bestaande positieve  MCB's van de BR Duitsland en Nederland afgebroken, maar de keerzijde van dit resultaat is: (a)dat het stelsel nog weer ingewikkelder is geworden doordat met de groene Ecu een kunstmatige  reeks koerswaarden werd ingevoerd; (b)dat de gemeenschappelijke prijzen onopgemerkt stijgen. Kunstmatige koerswaarden 4.2. De groene Ecu komt tot stand door de toepassing van de  correctiefactor op de spilkoersen van elke valuta ten opzichte van de Ecu. Dit houdt in dat er,  naast de preferentiële groene koersen die worden gehanteerd om de gemeenschappelijke in Ecu  uitgedrukte landbouwprijzen in nationale valuta om te zetten, een geheel fictieve reeks  koerswaarden wordt gecreëerd. 4.3. Voordat de \"switchover\" werd ingevoerd, was de doelstelling om de monetaire afwijkingen weg te  werken synoniem met het afstemmen van de groene koersen op de marktkoersen. Met de invoering van de  correctiefactor werd de doelstelling op korte termijn verlegd naar het wegwerken van de monetaire  afwijkingen tussen de groene koersen en de kunstmatige groene spilkoersen. In situatie 5 van schema  1 zou het wegwerken van de monetaire afwijkingen bij voorbeeld leiden tot een koers van 2,34113 DM  = 7,85183 FF = 1 ECU (groen), die verschilt van de spilkoersen van het EMS (2,05853 DM = 6,90403 FF  = 1 ECU). Als dus op een bepaald tijdstip in de toekomst alle afwijkingen zijn weggewerkt, zullen  de groene koersen nog steeds niet overeenstemmen met de werkelijke wisselkoersen. Daartoe zou er  nog een andere omrekening moeten plaatsvinden, waarvoor een besluit van de Raad tot opheffing van  de correctiefactor nodig is. Dit laatste brengt met zich mee dat alle groene koersen door  toepassing van de correctiefactor moeten worden gerevalueerd. Tenzij de Gemeenschap echter bereid  is te accepteren dat de bedragen die de begunstigden in nationale valuta ontvangen worden verlaagd,  dat wil zeggen het \"gentlemen's agreement\" van 1979 los te laten, zal het noodzakelijk zijn de  gemeenschappelijke prijzen in Ecu te verhogen. Op dat moment zal de door het  \"switchover\"-mechanisme veroorzaakte stijging van de gemeenschappelijke prijzen, die momenteel  grotendeels onzichtbaar is, duidelijk worden. In de volgende paragrafen worden de gevolgen van de  correctiefactor voor de gemeenschappelijke prijzen geanalyseerd. Gevolgen van de correctiefactor voor de gemeenschappelijke prijzen 4.4. De revaluatie van de Ecu  voor agrarische doeleinden, dat wil zeggen de groene Ecu, die wordt verkregen door de  correctiefactor op de Ecu toe te passen, leidt tot een effectieve stijging van de  gemeenschappelijke landbouwprijzen. De groene Ecu heeft geen invloed op de interventieprijzen in  nationale munt, waarvoor onveranderd de groene koersen ten opzichte van de werkelijke Ecu worden  gehanteerd. De verschillen in de gemeenschappelijke prijzen in nationale valuta laten zich echter  aflezen aan de positieve en negatieve monetaire afwijkingen ten opzichte van de gemeenschappelijke  prijzen in Ecu. Als de scheidslijn tussen deze afwijkingen naar boven wordt verplaatst, zoals bij  toepassing van de correctiefactor, stijgen de gemeenschappelijke prijzen. Dit kan worden afgelezen  uit schema 1. In de stand bij situatie 3 zullen, als het positieve MCB van 7,8 punten en het  negatieve MCB van 9,5 punten zijn afgebroken, de in FF en DM uitgedrukte gemeenschappelijke prijzen  ten opzichte van de Ecu op 1 ECU (groen) = 2,31728 DM = 7,10590 FF liggen, hetgeen 3,37  % hoger is  dan de spilkoersverhouding (1 ECU = 2,24184 DM = 6,87456 FF). Na een herschikking die tot een  stijging van de correctiefactor en daarmee tot een stijging van de gemeenschappelijke prijzen  leidt, wordt het effect van de hogere prijzen merkbaar wanneer de groene koersen naderhand  geleidelijk worden gedevalueerd. 4.5. Aangezien de DM de sterkste munt is gebleven en binnen het EMS het meest is gerevalueerd, komt  de nieuwe berekeningsmethode er in de praktijk op neer dat de ontwikkeling van de spilkoers van de  groene Ecu is gekoppeld aan de ontwikkeling van de spilkoers van de DM ten opzichte van de ECU. Bij  iedere revaluatie van de DM zijn de gemeenschappelijke landbouwprijzen gestegen. Begin 1988 was het  cumulatieve effect van deze revaluaties een toeneming van de gemeenschappelijke prijzen met 13,7  %  sinds april 1984. De groene Ecu staat dus 13,7  % hoger dan de werkelijke Ecu en bij iedere  herschikking wijkt de Ecu voor agrarische doeleinden verder van de werkelijke Ecu af. 4.6. Het aldus optrekken van het gemeenschappelijk prijspeil heeft de volgende consequenties: (a)telkens wanneer er een herschikking plaatsvindt waarbij de DM ten opzichte van de werkelijke Ecu  wordt gerevalueerd, zorgt de correctiefactor voor een automatische stijging van de  gemeenschappelijke prijzen; de stijging van het prijspeil is gekoppeld aan de waardering van de DM,  waarin eerder de kracht van de industriële economie van de BR Duitsland tot uiting komt dan de  behoeften van de landbouw van de Gemeenschap; (b)deze automatische stijgingen van het gemeenschappelijk prijspeil staan los van de gebruikelijke  procedures van de jaarlijkse vaststelling van de prijzen voor de landbouwmarkten; (c)doordat het gemeenschappelijk prijspeil op deze wijze wordt opgetrokken en niet als gevolg van  openlijke politieke afspraken om de prijzen in Ecu te verhogen, blijven de stijgingen grotendeels  onopgemerkt: de bij de jaarlijkse prijsbesluiten overeengekomen Ecu-prijzen weerspiegelen niet meer  het werkelijke peil van de gemeenschappelijke prijzen. 4.7. Het \"switchover\"-mechanisme is een technisch instrument waarmee positieve MCB's konden worden  afgebroken, terwijl tegelijkertijd de schijn van een restrictief gemeenschappelijk prijsbeleid kon  worden opgehouden. In werkelijkheid echter konden de positieve MCB's met dit mechanisme niet worden  afgebroken zonder stijging van de gemeenschappelijke prijzen. De werking ervan stemt namelijk  geheel overeen met het \"gentlemen's agreement\" van 1979: de meeste verlagingen van de positieve  MCB's werden gecompenseerd door een stijging van de gemeenschappelijke prijzen (). Zoals  uiteengezet in de paragrafen 4.2 en 4.3 zal dit duidelijk zichtbaar worden wanneer alle monetaire  afwijkingen zijn weggewerkt en het noodzakelijk wordt de groene koersen af te stemmen op de  marktkoersen alsmede de Ecu-prijzen te verhogen om de in nationale valuta uitgedrukte waarden van  deze Ecu-prijzen te behouden. De Kamer is derhalve van mening dat een van de belangrijkste gevolgen  van de \"switchover\" is geweest dat de werkelijke ontwikkeling van de gemeenschappelijke  landbouwprijzen is verdoezeld. 4.8. In hoofdstuk 6 van dit verslag worden de budgettaire gevolgen van de door de correctiefactor  veroorzaakte stijging van de gemeenschappelijke prijzen behandeld (paragrafen 6.14 - 6.20). 5. BEREKENING EN TOEPASSING VAN DE MCB'S Inleiding 5.1. Teneinde te beoordelen  of de MCB's zelf een neutrale invloed hebben op het beheer van de gemeenschappelijke  marktordeningen, moet worden onderzocht of de wijze waarop de MCB's worden berekend en toegepast  overeenkomt met de in paragraaf 1.4 uiteengezette doelstellingen van de monetaire compensatie.  Kortom, de MCB's zouden zo moeten worden toegepast dat de marktordeningen en met name hun  interventiesystemen zonder distorsies of discriminatie kunnen functioneren en dat de handelsstromen  niet worden belemmerd. Berekeningsgrondslag van de MCB's 5.2. Het beginsel dat ten grondslag ligt aan de toepassing van  MCB's is dat voor al het handelsverkeer naar of vanuit een Lid-Staat gemeenschappelijke prijzen  gelden. Het gekozen peil is dat waarop het interventiesysteem de markt steunt. Het uitgangspunt  voor de berekening van de MCB's is derhalve de interventieprijs. In de rundvleesmarkt zijn de  marktprijzen lange tijd onder de interventieprijs gebleven en daarom werd in 1984 besloten om voor  de berekening van de MCB's 85  % van de interventieprijs te gebruiken. Sinds 1987 zijn er  veranderingen aangebracht in de interventieregelingen voor rundvlees, melk en granen, met als  gevolg dat prijsniveaus werden gesteund die onder de interventieprijzen lagen. Dientengevolge is in  deze sectoren de berekeningsgrondslag van de MCB's naar beneden aangepast. 5.3. In tabel 1 zijn de begin 1988 gehanteerde berekeningsgrondslagen opgenomen. In enkele sectoren  worden diverse andere aanpassingen toegepast (zo gelden bij voorbeeld de vergoedingen voor de  verwerkingskosten die zijn begrepen in de interventieprijzen voor magere-melkpoeder en boter niet  voor de berekening van de MCB's voor andere zuivelprodukten). 5.4. Voor van basisprodukten afgeleide produkten worden genormaliseerde technische  opbrengstcoëfficiënten toegepast. Dit zijn vaak dezelfde als de coëfficiënten die voor  invoerheffingen worden gehanteerd, doch voor bepaalde graansoorten (maïs en daarvan afgeleide  produkten) zijn speciale coëfficiënten ontwikkeld naar aanleiding van uitspraken van het Hof van  Justitie, volgens welke de coëfficiënten voor invoerheffingen tot overcompensatie leidden en tot  distorsies van het handelsverkeer aanleiding zouden kunnen geven. 5.5. Het systeem voor de berekening van MCB's is noodzakelijkerwijs forfaitair. Wanneer het peil  van de marktprijzen rechtstreeks verband houdt met het door het interventiesysteem gesteunde  prijspeil, functioneert de methode om de berekening van de MCB's te baseren op de interventieprijs  - aangepast om het feitelijke niveau van prijsondersteuning tot uiting te doen komen - meestal  redelijk goed en leidt het in het algemeen niet tot distorsies van de markt. Voorts lijken de voor  afgeleide produkten gehanteerde technische coëfficiënten, momenteel althans, geen moeilijkheden te  veroorzaken. Dit betekent niet per se dat de coëfficiënten in alle gevallen correct zijn, doch de  exploitanten erkennen dat er een genormaliseerd systeem nodig is en zij zijn niet geneigd om de  door de Commissie toegepaste coëfficiënten te betwisten, tenzij er ernstige tegenstrijdigheden  worden geconstateerd. 5.6. Waar de invloed van het interventiestelsel op de marktprijzen beperkt is en de ontwikkelingen  op de markt worden beïnvloed door andere factoren dan het systeem voor de marktondersteuning, zijn  er echter problemen gerezen. Een van de meest problematische sectoren in dit opzicht is die van  varkensvlees. MCB's in de sector varkensvlees 5.7. De grondslag voor de berekening van de MCB's voor varkensvlees  is verscheidene keren gewijzigd en verlaagd van 92  % van de basisprijs in 1971 tot 35  % van de  basisprijs in 1987. Bovendien werd in juni 1987 besloten dat de MCB's voor varkensvlees niet verder  mochten stijgen en te dien einde kreeg de Commissie toestemming om zo nodig de groene koersen aan  te passen. Om distorsies in het handelsverkeer te voorkomen, is dit slechts van toepassing zolang  het verschil tussen de monetaire afwijkingen voor granen en varkensvlees 8  % of minder bedraagt.  Ten gevolge van dit beleid zijn de MCB's voor varkensvlees na de prijsbesluiten voor 1988/89 in  alle Lid-Staten behalve Griekenland, Ierland, Italië en het Verenigd Koninkrijk teruggebracht tot  nul. 5.8. Het zwaarst heeft het argument gewogen dat met grote kracht door de Franse autoriteiten naar  voren is gebracht in hun poging om de MCB's in deze sector te verlagen, c.q. volledig af te  schaffen. Dit argument was dat varkensvlees niet als een basisprodukt zou moeten worden behandeld,  doch als een afgeleid graanprodukt. De MCB's zouden derhalve slechts de graancomponent in de  produktie van varkensvlees moeten compenseren. De problemen in deze sector hebben echter  structurele oorzaken. In Nederland, Noord-Duitsland en Vlaanderen bestaat een intensieve  varkensvleesproduktie met lage produktiekosten per eenheid en gebaseerd op een hoog gebruik van  goedkope vervangingsprodukten voor graan (soja, tapioca) die via Rotterdam en Hamburg worden  ingevoerd en waarvoor geen MCB's gelden. De Franse varkensvleesproduktie is geconcentreerd in het  noordwesten (Bretagne), dat verder van de belangrijkste Franse markten is verwijderd dan de  voornaamste Nederlandse en Belgische produktiegebieden. Ook is het aandeel van graan in het  varkensvoer er groter. De redenering was dat het relatieve voordeel van de Nederlandse, Duitse en  Belgische producenten nog werd vergroot door het agromonetaire stelsel, aangezien zowel Nederland  als de BR Duitsland positieve MCB's (voor uitvoer) hadden en de Belgische negatieve MCB's lager  waren dan de Franse. Ofschoon niet afdoende kon worden aangetoond dat de hoge MCB's die het gevolg  waren van het feit dat varkensvlees werd behandeld als een basisprodukt de oorzaak waren van de  moeilijkheden waarmee de Franse varkensvleesindustrie in de jaren tachtig had te kampen, werd  overeengekomen de MCB's te verlagen door de berekening te baseren op een vaste graancomponent. Een  en ander heeft zijn beslag gekregen in de momenteel gehanteerde 35  % van de basisprijs. 5.9. Deze oplossing leidt echter niet tot een neutraal MCB-peil doordat het graanaandeel in het  varkensvoer van de ene Lid-Staat tot de andere sterk verschilt. Geraamd werd () dat in 1983 het  graanaandeel in de produktiekosten voor varkensvlees in Denemarken 37,2  %, in Frankrijk 28,3  %,  in de BR Duitsland 11,7  % en in Nederland 8,4  % bedroeg. Gegevens van de Commissie () tonen aan  dat het graanaandeel bij de produktie van mengvoeder (voor alle diersoorten) in 1985 in Frankrijk  46,8  %, in de Bondsrepubliek 24,6  % en in Nederland 15,2  % bedroeg. 5.10. De besluiten van de Raad van juni 1987 strekkende tot het voorkomen van nieuwe MCB's voor  varkensvlees, door de groene koersen voor varkensvlees aan te passen zolang het verschil tussen de  monetaire afwijkingen voor granen en varkensvlees 8  % of minder bedraagt, waren opnieuw een poging  de concurrentiepositie van varkensvleesproducenten die meer graan in het voer verwerken, te  beschermen. 5.11. Uit het voorbeeld van de sector varkensvlees blijkt hoe moeilijk het is om het MCB-stelsel op  bevredigende wijze toe te passen op een markt waarvoor geen krachtig interventiesysteem geldt.  Gezien de structurele ontwikkelingen in deze industrie, verschaft noch de oplossing om varkensvlees  te behandelen als een basisprodukt, noch die om het te behandelen als een van granen afgeleid  produkt, een geschikte formule. Het de facto beleid dat in de afgelopen jaren is gevoerd en dat de  belangen van de producenten van varkensvlees in landen met een zwakke valuta heeft gediend, komt  neer op een streven naar volledige afschaffing van MCB's op varkensvlees. Franchises 5.12. Van de berekende MCB's wordt een vast bedrag afgetrokken dat de \"franchise\" wordt  genoemd. Dit betekent dat de monetaire afwijking tussen de Lid-Staten niet volledig is gedekt. De  franchises van een Lid-Staat met positieve MCB's en een Lid-Staat met negatieve MCB's zijn  cumulatief. De bedoeling van de franchises is te voorkomen dat er bij de berekening van de MCB's  overcompensatie ontstaat, ofschoon dit slechts bij benadering kan worden verwezenlijkt doordat de  franchises uit een vast bedrag bestaan. In 1987 heeft de Commissie gestreefd naar een meer  flexibele aanpak met grotere franchises in die sectoren waarin de markt een beperkte invloed  onderging van het interventiestelsel. De Commissie beschouwde dit als een verdere stap in de  richting van geleidelijke afschaffing van dit stelsel. Ofschoon de Raad instemde met grotere  franchises in bepaalde sectoren waarin geen kunstmatige handelsstromen werden verwacht (bij  voorbeeld olijfolie), waren de Lid-Staten echter niet bereid de algemene bevoegdheid van de Raad om  de franchises vast te stellen aan de Commissie over te dragen. 5.13. De Kamer heeft een aantal situaties onder de loep genomen om na te gaan of het bestaan van  franchises (en dus van niet-gedekte monetaire afwijkingen) kunstmatige handelsstromen heeft  aangemoedigd. Ofschoon er geen werkelijke aanwijzingen schijnen te bestaan dat de franchises hier  systematisch toe leiden, illustreren enkele gevallen de omvang van het probleem. Een recent  voorbeeld betreft de opvallende stijging van de uitgaven voor uitvoerrestituties in Nederland. Uit  tabel 3 valt af te lezen dat de uitvoerrestituties die de Nederlandse betaalkantoren in het eerste  halfjaar van 1988 uitbetaalden voor de sectoren granen, suiker en melk en zuivelprodukten  vergeleken met het eerste halfjaar van 1987 zeer sterk gestegen zijn. Tegelijkertijd liepen de door  Frankrijk betaalde uitvoerrestituties voor granen en zuivelprodukten en de door België betaalde  restituties voor granen en suiker aanzienlijk terug. Ofschoon de tendens dat de export via  Lid-Staten met een sterke munteenheid wordt geleid altijd heeft bestaan, waren de stijgingen in  1988 uitzonderlijk groot. De Nederlandse autoriteiten constateerden een aanzienlijke stijging van  de uitvoerrestituties die betaald werden aan buiten Nederland gevestigde ondernemingen, die geen  dochterondernemingen in Nederland hadden: in de periode van januari tot april 1988 betaalden de  Nederlandse interventiebureaus in de suikersector 60  % van de uitvoerrestituties uit aan  dergelijke ondernemingen, terwijl dat percentage in 1987 slechts 7  % was. 5.14. Geconstateerd is dat er een bepaalde handelspraktijk bestaat die inhoudt dat er te Antwerpen  in België goederen worden geladen die via de Schelde naar Vlissingen worden verscheept, waar zij  worden aangegeven en uitgeklaard; zodoende worden uitvoerrestituties in HFL verkregen. Een tweede  voorbeeld betreft schepen die te Duinkerken in Frankrijk goederen inladen en naar Vlissingen varen  voor de uitklaring. Dit heeft onder meer de volgende redenen: (a)zowel Franse als Belgische ondernemingen konden hun in nationale munteenheid uitgedrukte  uitvoerrestituties met 3  % à 3,5  % verhogen door de export via Nederland te laten lopen. Dit  wordt in bijlage VI geïllustreerd aan de hand van graanexporten in juni 1988. Het voordeel was  enigszins groter voor zuivelprodukten en enigszins kleiner voor suiker; (b)de Nederlandse betaalkantoren betalen de exportrestituties sneller dan de betaalkantoren in de  andere Lid-Staten, hetgeen inhoudt dat exporteurs bij export via Nederland lagere  financieringskosten hebben te dragen. 5.15. Ondernemers die aldus via Nederland naar derde landen exporteren, profiteren van een  ongedekte monetaire afwijking die uit de volgende elementen bestaat: (a)de cumulatieve franchise van de twee betrokken landen: voor granen blijft 0,9 punt van de 1,0  punt bedragende franchise voor Nederland ongedekt, daarbij komen 1,5 punt voor Frankrijk (totaal  2,4 punt) en 0,5 van de 1,5 punt voor België (totaal 1,4 punt); (b)bijkomende gedeelten van de monetaire afwijking die niet door MCB's worden gedekt ten gevolge  van afronding en toepassing van de niet-cumulatieregel (zie bijlage III): bij granen is dit alleen  het geval voor Frankrijk met 0,029 punt voor afronding; bij zuivelprodukten waren in Nederland  echter ook nog 0,385 punt niet gedekt als gevolg van de niet-cumulatieregel; (c)bijkomende gedeelten van de monetaire afwijking veroorzaakt door het werkelijke verschil tussen  de marktkoersen en de spilkoersen: in dit geval 0,9 punt tussen Nederland en Frankrijk en 1,7 punt  tussen Nederland en België. Dit is meer een consequentie van het EMS dan van het agromonetaire  stelsel. >RUIMTE VOOR DE TABEL> 5.16. De Kamer acht het onbevredigend dat deze vorm van driehoekshandel door  de in het agromonetaire stelsel toegepaste koersen wordt aangemoedigd. Voorts bestaat er bij de  Kamer enige twijfel over de wettigheid van de door de ondernemers gehanteerde procedures om op deze  wijze uitvoerrestituties te verkrijgen en zij zal dit aspect bij haar controle van deze restituties  nader onderzoeken. Het is derhalve van belang dat er, wanneer zulke situaties ontdekt worden,  maatregelen worden genomen om deze mogelijkheid door wijziging van de koersen af te snijden. Een  belangrijke stap in deze richting zou worden gezet door de Nederlandse groene koersen voor de  betrokken produkten te verhogen teneinde de niet-gedekte monetaire afwijkingen weg te werken.  Ofschoon het prijzenpakket voor 1988/89 voorzag in een verhoging met 1,0 punt van de groene koers  voor zuivelprodukten, vanaf 25 juli 1988, zijn er geen andere besluiten genomen ten aanzien van de  ongedekte monetaire afwijkingen. 5.17. Een belangrijke consequentie van het bovenstaande is dat de in Nederland betaalde  uitvoerrestituties de begroting van de Gemeenschap zwaarder belasten dan wanneer deze restituties  in Frankrijk of in België zouden worden betaald. Dit wordt toegelicht in hoofdstuk 6, paragrafen  6.19 en 6.20. 5.18. De Kamer heeft eveneens onderzocht of de zeer grote stroom van magere-melkpoeder vanuit  andere Lid-Staten naar de Duitse interventie-opslag, met name in 1986, door soortgelijke factoren  kan worden verklaard. Naar het schijnt laat dit zich echter voornamelijk door andere factoren ()  verklaren, met name door het feit dat de kosten van de voorfinanciering van ter interventie  aangeboden produkten in de BR Duitsland lager waren. 5.19. De conclusie van de Kamer is dan ook dat het feit dat er zich geen systematische distorsies  voordoen erop duidt dat de afwijking van de beginselen van monetaire compensatie in de vorm van de  franchises kan worden gerechtvaardigd. Ten gevolge van de franchises doen zich echter wel  specifieke gevallen van kunstmatige handelsstromen voor en bij ontdekking daarvan dienen de  Commissie en de Lid-Staten onverwijld maatregelen te nemen. 5.20. Het geval dat in de paragrafen 5.13 - 5.17 wordt behandeld, belicht een specifiek probleem  met de franchises, dat grotere vormen begint aan te nemen nu er een tendens bestaat deze voor  bepaalde produkten op te trekken; het wordt namelijk mogelijk om MCB's af te breken en toch nog een  verschil over te houden tussen de groene en de markt- of spilkoersen. Daarom dient erop te worden  toegezien dat het afbraakproces betrekking heeft op de werkelijke monetaire afwijking en niet  alleen op de toegepaste afwijking. Verwerkte produkten 5.21. MCB's worden toegepast op een reeks verwerkte produkten die combinaties  van melk en zuivelprodukten, suiker en granen bevatten (deze worden de niet onder bijlage II  vallende produkten genoemd omdat zij als zodanig niet in bijlage II van het EEG-Verdrag zijn  opgenomen). Tot deze produkten behoren onder meer bakkerswaren en suikergoed. Als  berekeningsgrondslag voor deze MCB's gelden de MCB's die van toepassing zijn op de basisprodukten  die in het eindprodukt zijn verwerkt, verminderd met 10  %. Hiertoe worden vaste hoeveelheden van  het basisprodukt gehanteerd. 5.22. Onder deze regeling valt een groot aantal produkten, waarbij de waarde van het eindprodukt in  uiteenlopende mate door het basisprodukt wordt bepaald. Overeenkomstig het beginsel dat MCB's  slechts mogen worden toegepast wanneer zij economische gevolgen hebben, zijn er verschillende  pogingen ondernomen om drempels vast te stellen waaronder geen MCB's worden toegepast. Sinds juni  1987 worden MCB's die niet hoger zijn dan 3 ECU/100  kg, niet meer toegepast. Ofschoon deze  bepaling een verbetering inhoudt ten opzichte van voorgaande regelingen die uitermate ingewikkeld  waren en arbitraire gevolgen hadden, kan men zich afvragen of deze drempel hoog genoeg is. De  concurrentiepositie op de markt van intensief bewerkte produkten met een hoge toegevoegde waarde  wordt niet noemenswaardig beïnvloed door de agromonetaire situatie van de basisprodukten die erin  zijn verwerkt. MCB's zouden slechts moeten worden toegepast in gevallen waarin kan worden  aangetoond dat bij het ontbreken ervan distorsies in het handelsverkeer zouden optreden. De  administratieve regelingen met betrekking tot MCB's voor verwerkte produkten zijn buitengewoon  omslachtig en zouden zoveel mogelijk moeten worden vermeden. Het ontbreken van MCB's in bepaalde sectoren 5.23. Zoals vermeld in paragraaf 2.7, worden de MCB's,  ondanks het bestaan van groene koersen, niet in alle sectoren toegepast. Overeenkomstig de  beginselen waarop het stelsel berust, dient dit gevallen te betreffen waarin geen gevaar bestaat  voor een verstoring van de regelingen ter ondersteuning van de markt of van het handelsverkeer. Dit  aspect wordt hieronder behandeld aan de hand van de sectoren rijst en schapevlees. Rijst 5.24. In haar jaarverslagen over 1978, 1980 en 1985 () heeft de Kamer de aandacht gevestigd  op het probleem van driehoekshandel in rijst, als gevolg van het ontbreken van MCB's in de  rijstsector. De Kamer ontdekte dat er rijst uit derde landen werd verscheept naar Lid-Staten van de  Gemeenschap waar de invoerheffing laag was door een overgewaardeerde groene koers, en vervolgens  rechtstreeks naar de werkelijke bestemming in andere Lid-Staten werd uitgevoerd. Ten gevolge  daarvan ontstond er een derving aan eigen middelen (becijferd op 1,5  Mio ECU in 1984 en 2,0  Mio  ECU in 1985). 5.25. Ofschoon deze praktijken duidelijk waren aangetoond - zo duidelijk dat zij in de officiële  statistieken van de Gemeenschap waren opgenomen - namen de Commissie en de Lid-Staten tot 1986 geen  maatregelen. Vervolgens hadden de depreciatie van het Britse Pond en het ontstaan van een grote  negatieve monetaire afwijking tot gevolg dat grote hoeveelheden voor de BR Duitsland en Nederland  bestemde rijst via het Verenigd Koninkrijk werden vervoerd. De invoer van langkorrelige gepelde  rijst uit het Verenigd Koninkrijk steeg voor de BR Duitsland van 77 ton in 1985 tot 27  262 ton in  1986 en voor Nederland van 20 ton tot 30  636 ton. De door de Kamer geraamde derving aan eigen  middelen bedroeg 3,7  Mio ECU. De maatregelen die uiteindelijk werden genomen, bestonden  opmerkelijk genoeg niet uit invoering van MCB's. In plaats daarvan werd er voor de berekening van  de heffingen op rijst een speciale omrekeningskoers ingevoerd die vrijwel gelijk was aan de  marktkoers. Daardoor is de monetaire afwijking niet meer ongedekt. Schapevlees 5.26. Voor schapevlees geldt een interventieregeling () en in principe kunnen er MCB's  op worden toegepast. In de praktijk hebben de ongemakken, veroorzaakt door koersschommelingen en  vooral door het feit dat voor het Verenigd Koninkrijk een negatieve in plaats van een positieve  monetaire afwijking ontstond, echter niet voldoende aanleiding gevormd om in deze sector MCB's te  gaan toepassen. 5.27. De produktie van schapevlees is geconcentreerd in Frankrijk, Ierland en het Verenigd  Koninkrijk en de voornaamste intracommunautaire handelsstromen bewegen zich van Ierland en het  Verenigd Koninkrijk naar Frankrijk. Toen het Verenigd Koninkrijk een positieve monetaire afwijking  had, werd door het ontbreken van MCB's de concurrentiepositie van de uitvoer naar Frankrijk  verzwakt, doch toen in 1986 een aanzienlijke negatieve afwijking ontstond, kwam de Franse markt  onder druk te staan van de uitvoer uit het Verenigd Koninkrijk. Om dit probleem het hoofd te  bieden, zijn geen MCB's ingevoerd, doch andere maatregelen genomen, met name de \"clawback-regeling\"  voor uitvoer van bepaalde soorten Brits schapevlees. Het ingewikkelde karakter van het MCB-stelsel 5.28. De Commissie heeft zelf toegegeven () dat het  stelsel buitengewoon ingewikkeld is geworden en dat het door de veranderingen \"steeds moeilijker te  begrijpen is geworden\". Wat het ingewikkelde karakter betreft, kunnen een aantal niveaus worden  onderscheiden, namelijk een ingewikkelde opzet, ingewikkelde regels voor het berekenen van de MCB's  en een ingewikkelde dagelijkse toepassing van het stelsel door het grote aantal verschillende  percentages en tariefposten en de talrijke voorschriften inzake procedures en controle. 5.29. Qua opzet is het stelsel ingewikkelder geworden naarmate het zich ontwikkelde, en door de  invoering van de \"switchover\" met de correctiecoëfficiënt en de groene Ecu begrijpen zeer weinig  mensen, behalve de specialisten bij de Commissie, de overheidsdiensten van de Lid-Staten en in  handelskringen hoe het stelsel momenteel precies functioneert. Zoals kan worden opgemaakt uit de  paragrafen 4.4 - 4.7, kan het stelsel vooral een gebrek aan doorzichtigheid in de regeling van de  gemeenschappelijke prijzen worden verweten. 5.30. Ook de gedetailleerde voorschriften van de overeenkomst van juni 1987 inzake de berekening  van de MCB's en de afbraak ervan zijn ingewikkeld en er wordt een zekere mate van deskundigheid en  ijver verlangd om deze onder de knie te krijgen. Hoe belangrijk dit echter is, wordt aangetoond  door het aantal organismen - ministerie-afdelingen, handelsverenigingen, handelsfirma's - die hun  eigen computerprogramma's uitwerken om de officiële berekeningen van de Commissie, met name die van  de wekelijkse veranderingen in de variabele MCB-bedragen, te \"schaduwen\". Aan het ingewikkelde  karakter op dit niveau dient niet al te zwaar te worden getild: slechts weinigen behoeven tot in de  kleinste details te weten hoe de berekeningen worden gemaakt en voor de meeste mensen die met het  stelsel te maken hebben, is het voldoende te weten hoe de resultaten moeten worden toegepast. 5.31. Wat betreft het ingewikkelde karakter van de dagelijkse toepassing: er bestaan inderdaad  duizenden percentages en de kleine handelaar heeft moeite met de toepassing van het stelsel. Het is  evenwel niet gezegd dat het stelsel ingewikkelder is dan andere EG-maatregelen voor de landbouw en  aangezien het zich uitstekend leent voor automatisering kan het in sommige opzichten zonder  problemen worden toegepast. De voorschriften voor de controle zijn niet strenger dan die voor de  gebruikelijke materiële en administratieve controles op het handelsverkeer in landbouwprodukten,  waarvan zij een onderdeel zijn. 5.32. In het algemeen moet echter worden toegegeven dat het agromonetaire stelsel ondoorzichtig,  ingewikkeld en moeilijk te begrijpen is. Dit is een onvermijdelijk gevolg van het besluit om tot  monetaire compensatie over te gaan, doch een zo hoge mate van ingewikkeldheid van de communautaire  regelingen voor het beheer van de gemeenschappelijke marktordeningen is onbevredigend. En hoe  groter de ingewikkeldheid, hoe groter de kans dat er fouten zullen worden gemaakt en er pogingen  zullen worden gedaan om met de voorschriften te knoeien, hetgeen in financiële verliezen voor de  Gemeenschap resulteert (zie bij voorbeeld het geval van de in de paragrafen 5.18 en 5.19 behandelde  invoer van rijst). Fraude en onregelmatigheden 5.33. Fraude en onregelmatigheden met MCB's kunnen zowel in het  intracommunautair handelsverkeer als in het handelsverkeer met derde landen voorkomen. Doch in het  laatste geval vormen de uitvoerrestituties en de invoerheffingen gewoonlijk de voornaamste  aanleiding tot fraude of onregelmatigheden, aangezien het MCB-element slechts bijkomstig is. Dit  gedeelte van het verslag behandelt dus alleen fraude en onregelmatigheden in het intracommunautaire  handelsverkeer. 5.34. In tabel 4 zijn de gevallen opgesomd van fraude of onregelmatigheden met MCB's in het  intracommunautaire handelsverkeer die door de Lid-Staten krachtens Verordening (EEG) nr. 283/72 van  de Raad () zijn gemeld. Met deze 142 gevallen is naar schatting 11,5  Mio ECU gemoeid. Begin  september 1988 werden 95 van deze gevallen als afgesloten beschouwd en was er 1,5  Mio ECU (13  %  van het totale betrokken bedrag) teruggevorderd. 5.35. Uit de tabel blijkt dat 58 van de 142 gemelde gevallen betrekking hebben op het Verenigd  Koninkrijk. In vrijwel al deze gevallen betreft het problemen aan de grens tussen Noord-Ierland en  Ierland. In 1980 en 1981, toen het Verenigd Koninkrijk hoge positieve MCB's kende, werden varkens  en rundvee over de grens naar Noord-Ierland gesmokkeld om de betaling van MCB's op invoer te  ontduiken en vervolgens legaal weer naar Ierland geëxporteerd, waardoor men in aanmerking kwam voor  restitutie van de MCB's. Soms maakten de dieren de reis verscheidene keren. Aan deze  \"carrousel\"-formule kwam een einde toen de controles werden verbeterd, doch tevens omdat de  smokkel, toen de monetaire afwijkingen tussen het Verenigd Koninkrijk en Ierland afnamen, niet meer  de moeite waard was. Vervolgens daalde het Pond Sterling in 1986 sterk in waarde, hetgeen leidde  tot een grote negatieve afwijking met aanzienlijke verschillen in MCB's tussen de twee landen. Om  de betaling van de MCB's op invoer te ontduiken, werd in Noord-Ierland gefokt vee over de grens  gesmokkeld en in Ierland geslacht, en vervolgens werd het vlees legaal naar Groot-Brittannië  geëxporteerd, waar het in aanmerking kwam voor hoge MCB-restituties. Naar schatting leverde deze  illegale handel () meer dan 100 UKL (150-160 ECU) netto per dier op, welk bedrag uit de begroting  van de Gemeenschap werd betaald. Om een einde te maken aan deze handel, werden er in november 1986  door de douane-autoriteiten van het Verenigd Koninkrijk en Ierland speciale eenheden in het leven  geroepen om de grens te bewaken en de smokkel te verhinderen. Ofschoon het aantal gemelde gevallen  is teruggelopen, is het onwaarschijnlijk dat deze handel volledig is opgehouden, gezien de grote  veiligheidsproblemen aan de grens en het feit dat de monetaire afwijkingen tussen de twee landen  nog steeds bestaan. Uit de onderzoeken van de Kamer blijkt echter dat de Ierse en Britse  autoriteiten alles doen wat redelijkerwijze van hen kan worden verwacht om illegale handel te  voorkomen. 5.36. Het hiervoor beschreven probleem is het meest extreme voorbeeld van het soort fraude dat  wordt aangemoedigd door het bestaan van grote verschillen op agromonetair gebied in aangrenzende  landen met een intensief onderling handelsverkeer en een hechte economische integratie. Zolang deze  verschillen bestaan, is een zekere mate van fraude onvermijdelijk en waarschijnlijk zullen slechts  de meest flagrante vormen daarvan worden opgespoord. 6. BUDGETTAIRE GEVOLGEN VAN GROENE KOERSEN EN MCB'S Inleiding 6.1. Daar het bij  het agromonetaire stelsel om een beleidsinstrument gaat dat een centrale plaats inneemt in het  functioneren van het gemeenschappelijk landbouwbeleid, is het van belang dat de begroting en de  rekeningen een duidelijk en volledig beeld geven van de budgettaire gevolgen van dit stelsel als  geheel. De gegevens in de rekeningen dienen dan ook duidelijk en ondubbelzinnig te zijn, zodat zij  gemakkelijk en zonder misverstanden kunnen worden geïnterpreteerd. Dit is echter momenteel niet het  geval: (a)de bedragen aangewezen op hoofdstuk 28 van de algemene begroting - het enige begrotingsonderdeel  waarin de effecten van de MCB's afzonderlijk tot uiting komen - dekken slechts een gedeelte van de  rechtstreekse begrotingskosten: met name de invloed van MCB's op invoerheffingen en  uitvoerrestituties komt in geen enkel begrotingsonderdeel afzonderlijk tot uiting; (b)de budgettaire gevolgen van de toepassing van groene koersen voor betalingen ten laste van de  begroting (of voor ontvangsten uit de landbouwsector) en van marktkoersen voor de bedragen die op  de begroting worden aangewezen, blijven verborgen: dit leidt niet alleen tot ondoorzichtigheid,  maar bemoeilijkt ook de interpretatie van de boekhoudgegevens. In de volgende paragrafen behandelt de Kamer de resultaten van haar evaluatie van de volledige,  directe en indirecte budgettaire gevolgen van het agromonetaire stelsel. Ook de begrotingskosten  van de \"switchover\" worden geanalyseerd. Rechtstreekse budgettaire gevolgen, MCB's 6.2. Tabel 5 bevat een overzicht van de rechtstreekse  budgettaire gevolgen van de MCB's en geeft aan op welk begrotingsonderdeel de betrokken bedragen  zijn aangewezen en of zij apart uit de rekeningen kunnen worden afgelezen. Hieruit blijkt dat de  enige gegevens over de rechtstreekse begrotingskosten van MCB's die apart zijn geboekt, de gegevens  uit hoofdstuk 28 van de algemene begroting zijn en dat deze slechts een gedeeltelijk beeld geven.  De MCB's met betrekking tot het intracommunautair handelsverkeer zijn volledig aangegeven, doch die  met betrekking tot het handelsverkeer met derde landen zijn vrijwel geheel onzichtbaar. >RUIMTE VOOR DE TABEL> 6.3. Naar aanleiding van de publikatie van het advies van de Kamer van juli  1980 () inzake de MCB's, heeft de Commissie de begrotingsnomenclatuur gewijzigd in een poging de  volledige budgettaire gevolgen van de MCB's duidelijker aan te geven, doch deze poging ging niet  ver genoeg en enkele van de belangrijkste punten van het advies van de Kamer waren er niet in  verwerkt. Zoals uit tabel 5 blijkt, zijn alle MCB's die de invoerheffingen beïnvloeden, opgenomen  in hoofdstuk 10 van de afdeling ontvangsten van de begroting als zijnde een onderdeel van die  heffingen. Dit geldt zowel voor positieve MCB's, die bij de heffing worden opgeteld, bij voorbeeld  in het geval van de BR Duitsland, als voor negatieve MCB's, die het bedrag van de heffing verlagen,  bij voorbeeld in het geval van Griekenland. Hierop wordt alleen een uitzondering gemaakt wanneer  het van de invoerheffing afgetrokken negatieve MCB hoger is dan de heffing zelf, zodat er aan de  importeur, netto, een MCB wordt toegekend. Deze netto uitgavenpost wordt op de begrotingspost 2810  aangewezen en onder de rubriek heffingen op invoer verschijnt niets. Deze wijze van verantwoording  van MCB's en invoerheffingen is onbevredigend omdat de gevolgen van de MCB's hierdoor grotendeels  onbekend blijven en voorts omdat uit de beschikbare gegevens inzake invoerheffingen niet kan worden  afgelezen hoe hoog de bruto-ontvangsten uit deze bron waren. 6.4. Voorts worden de negatieve MCB's die in rekening worden gebracht voor uitvoer uit Lid-Staten  met een zwakke munt en de uitvoerrestitutie verlagen, evenmin apart verantwoord: de  netto-uitvoerrestitutie, verminderd met het in rekening gebrachte MCB, wordt voor iedere  marktsector in het betrokken hoofdstuk van de EOGFL-begroting geboekt. Als het MCB hoger is dan de  restitutie, verschijnt de restitutie niet als zodanig in de boeken en wordt het netto-overschot als  een landbouwheffing geboekt in hoofdstuk 10. Dit is in strijd met de methode volgens welke  positieve MCB's, die voor landen met een sterke munt bij de uitvoerrestitutie worden opgeteld, los  van de restitutie onder post 2811 worden geboekt. Zo komt niet alleen nog een ander belangrijk  element van de budgettaire gevolgen van de MCB's niet duidelijk in de begroting tot uitdrukking,  maar kunnen ook de volledige kosten van de uitvoerrestituties niet worden afgelezen. 6.5. De Kamer heeft getracht een raming te maken van de volledige rechtstreekse begrotingskosten  van de MCB's met inbegrip van: >RUIMTE VOOR DE TABEL> (a)de bedragen die in de jaarlijkse rekeningen op hoofdstuk 28 zijn  aangewezen; (b)de MCB's die van uitvoerrestituties zijn afgetrokken; (c)de MCB's die opgeteld zijn bij en afgetrokken van invoerheffingen. De in de jaarlijkse rekeningen opgenomen bedragen 6.6. In tabel 6 staan de bedragen die in de  periode 1983 - 1987 in de jaarlijkse rekeningen op hoofdstuk 28 zijn aangewezen. Uit deze tabel  blijkt dat de bruto-uitgaven in 1987  1300,9  Mio ECU bedroegen, waar een bedrag van 664,0  Mio ECU  tegenover staat aan \"negatieve uitgaven\" - dat wil zeggen ontvangsten - ten gevolge van MCB's,  hetgeen een saldo van 636,9  Mio ECU oplevert. Indien alleen de MCB's in het intracommunautaire  handelsverkeer in aanmerking worden genomen - alleen de begrotingskosten van deze MCB's komen  volledig tot uitdrukking - beliepen de bruto-uitgaven 1073,9  Mio ECU, waar ontvangsten tegenover  staan van 664,0  Mio ECU, hetgeen een saldo van 409,9  Mio ECU aan netto-uitgaven oplevert. 6.7. Uit de tabel blijkt dat de afzonderlijke begrotingsposten en de netto-totalen naargelang van  de omvang van de monetaire afwijkingen van jaar tot jaar sterk verschillen. De daling van de  netto-uitgaven in 1984 en 1985 geeft bij voorbeeld aan in hoeverre men erin geslaagd was de MCB's  af te breken na de invoering van de \"switchover\", doch in 1986 en 1987 was de monetaire situatie  betrekkelijk instabiel, hetgeen leidde tot grotere negatieve monetaire afwijkingen, en dit komt tot  uitdrukking in de bedragen in de rekeningen. Van uitvoerrestituties afgetrokken MCB's >RUIMTE VOOR DE TABEL> 6.8. Er zijn ten aanzien van de  budgettaire gevolgen van de MCB's die van de uitvoerrestituties worden afgetrokken bij de Commissie  geen gegevens beschikbaar waaruit blijkt om welke bedragen het gaat, omdat de huidige handleiding  van de Commissie inzake de verantwoording de Lid-Staten verplicht restituties te declareren waarvan  de MCB's al zijn afgetrokken. Tijdens haar controlebezoek aan het Verenigd Koninkrijk en Frankrijk  constateerde de Kamer dat de interventiebureaus in hun interne boekhoudsystemen beschikken over  betrekkelijk toegankelijke brutogegevens, dat wil zeggen de volledige uitvoerrestitutie en een  apart MCB-bedrag, en dat het mogelijk zou zijn om de brutobedragen op te geven zonder dat dit  administratief gezien grote moeilijkheden zou opleveren. In het kader van het onderzoek van de  Kamer was het echter niet mogelijk om voor iedere Lid-Staat alle brutobedragen te verzamelen en in  plaats daarvan werd er een raming gemaakt aan de hand van documenten die de Commissie voor de  voorbereiding van de begroting gebruikte. Voor elke marktsector waarop MCB's worden toegepast,  becijfert de Commissie een bedrag dat van de prognoses voor de uitvoerrestituties dient te worden  afgetrokken. Hiertoe worden gegevens uit voorgaande jaren over feitelijke handelsstromen gebruikt,  in combinatie met de meest recente agromonetaire en monetaire parameters. In de laatste raming voor  de begroting 1987, die door de diensten van de Commissie eind augustus 1987 was opgesteld (),  beliep het geraamde bedrag dat van de uitvoerrestituties diende te worden afgetrokken 216  Mio ECU.  Voor de begroting 1988 beliep dit bedrag 111  Mio ECU (). MCB's opgeteld bij en afgetrokken van invoerheffingen 6.9. Bij de Commissie zijn evenmin gegevens  beschikbaar waaruit de omvang blijkt van de MCB's die door de Lid-Staten worden opgeteld bij en  afgetrokken van invoerheffingen. In het kader van haar voorontwerp van begroting raamt de Commissie  een bedrag dat gebaseerd is op prognoses voor de invoer, prognoses van de gemiddelde  heffingsbedragen en een MCB-niveau dat strookt met haar voorstellen voor de afbraak van de MCB's.  Het netto-effect van de MCB's opgeteld bij en afgetrokken van invoerheffingen werd voor de  begroting 1987 geraamd op een vermindering van de heffingen met 36  Mio ECU () en voor 1988 op een  vermindering met 57,5  Mio ECU (). Indirecte budgettaire gevolgen van het agromonetaire stelsel 6.10. Nog afgezien van de  rechtstreekse budgettaire gevolgen van de MCB's vloeien er begrotingskosten voort uit het gebruik  van de groene koersen die de in Ecu vastgestelde gemeenschappelijke prijzen een verschillende  waarde verlenen bij de omrekening in nationale valuta. Dit zijn de budgettaire gevolgen van het  feit dat er in de verschillende Lid-Staten verschillende gemeenschappelijke prijzen worden  gehanteerd. Coëfficiënt van de dubbele koers 6.11. Hier gaat het om de budgettaire gevolgen voortvloeiend uit  de volgende procedure: wanneer het bedrag van een in Ecu uitgedrukte garantieprijs uit de begroting  aan een begunstigde wordt betaald, wordt het tegen de groene koers omgezet in de nationale valuta,  doch wanneer dit bedrag in de rekeningen wordt geboekt, wordt het tegen de marktkoers weer in Ecu  omgezet (). Door toepassing van de geldende groene koersen op een steunbedrag van 100 ECU voor  magere-melkpoeder bestemd voor gebruik in veevoeder ontving een begunstigde in de BR Duitsland in  mei 1988 bij voorbeeld DM die in de rekeningen werden verantwoord als 115,15 ECU, een begunstigde  in Frankrijk ontving FF met een tegenwaarde van 106,26 ECU en een in het Verenigd Koninkrijk  ontving UKL met een tegenwaarde van 99,22 ECU. Dit wordt weergegeven in bijlage V. In dit voorbeeld  zijn de begrotingskosten van de in de BR Duitsland betaalde steun dus 16  % hoger dan die van de in  het Verenigd Koninkrijk betaalde steun. Zo zijn ook de in de BR Duitsland ontvangen inkomsten uit  de landbouw, zoals de suikerheffing, op de begroting 16  % meer waard dan dezelfde inkomsten in het  Verenigd Koninkrijk. 6.12. De budgettaire gevolgen van het hanteren van een verschillend prijspeil in elke Lid-Staat  kunnen worden voorgesteld door de \"coëfficiënt van de dubbele koers\", die als volgt wordt  gedefinieerd: Coëfficiënt van de dubbele koers  =  1  ECU, omgerekend in nationale valuta tegen de groene koers 1   ECU, omgerekend in nationale valuta tegen een bepaalde marktkoers 1  ECU, omgerekend in nationale  valuta tegen een bepaalde marktkoers Dientengevolge bestaat er voor elke Lid-Staat en voor elke  markt met een aparte groene koers een coëfficiënt van de dubbele koers. 6.13. Tijdens het agromonetaire stelsel dat vóór 1984 bestond en voordat de \"switchover\" werd  ingevoerd, hadden de Lid-Staten met positieve MCB's en met prijzen in nationale valuta die boven de  gemeenschappelijke prijzen lagen, een coëfficiënt van de dubbele koers die hoger was dan 1: dat wil  zeggen dat de coëfficiënt de begrotingsuitgaven verhoogde. Anderzijds hadden de Lid-Staten met  negatieve MCB's en met prijzen in nationale valuta die onder de gemeenschappelijke prijzen lagen,  een coëfficiënt van de dubbele koers die lager was dan 1, zodat deze de in Ecu uitgedrukte  begrotingsuitgaven verlaagde. Wat de budgettaire gevolgen betreft, werden dus de verhoogde  begrotingskosten die voortvloeiden uit het hogere prijspeil in de landen met een sterke munt  gecompenseerd door de verlaagde kosten in de Lid-Staten met een zwakkere munt. Hoe groter het  verschil is tussen de groene koersen en de spil- of marktkoersen, hoe groter de budgettaire  gevolgen van de dubbele koers. Gevolgen van de \"switchover\" voor de coëfficiënt van de dubbele koers 6.14. De invoering van de  \"switchover\", die de Gemeenschap in staat stelde om de belangen van de BR Duitsland -  instandhouding van het binnenlands prijspeil - in overeenstemming te brengen met de belangen van de  Gemeenschap - voorkomen dat er nieuwe positieve MCB's ontstaan - heeft echter een belangrijk gevolg  gehad voor de verhouding tussen de groene en de marktkoersen en dus voor de coëfficiënten van de  dubbele koers. Voor de BR Duitsland en Nederland, die voor de invoering van de \"switchover\"  coëfficiënten hadden van meer dan 1, zijn de coëfficiënten van de dubbele koers bij iedere  herschikking waarbij de DM en de HFL werden gerevalueerd, gestegen. Deze coëfficiënten werden pas  verlaagd toen de positieve afwijkingen die in april 1984 bestonden, werden weggewerkt door de  verhoging van de groene koersen van beide landen. Voor de Lid-Staten met negatieve afwijkingen zijn  de coëfficiënten van de dubbele koers gestegen toen deze, zowel \"natuurlijke\" als \"kunstmatige\",  afwijkingen werden weggewerkt (). De groene koersen voor deze Lid-Staten zijn verlaagd in de  richting van de groene spilkoers (de door de correctiefactor aangepaste spilkoers), hetgeen  betekent dat als de groene koers eenmaal onder de spilkoers is gezakt, de coëfficiënten van de  dubbele koers ook voor deze Lid-Staten hoger dan 1 kunnen zijn. Zoals blijkt uit situatie 5 in schema 1, is een van de gevolgen van het \"switchover\"-mechanisme  derhalve dat bij iedere herschikking en de daarop volgende verlagingen van de groene koersen,  laatstgenoemde zowel bij Lid-Staten met negatieve als bij die met positieve monetaire afwijkingen  steeds verder van de reële wisselkoersen afwijken, waardoor de coëfficiënt van de dubbele koers  stijgt. 6.15. Tabel 7 bevat de coëfficiënten van de dubbele koers voor granen en voor melk en  zuivelprodukten, voor alle Lid-Staten, per mei 1988. Hieruit blijkt dat slechts de coëfficiënten  voor het Verenigd Koninkrijk en Griekenland kleiner waren dan 1. 6.16. Het door het \"switchover\"-mechanisme toegenomen effect van de dubbele koersen weerspiegelt  dus de gevolgen die de door de correctiefactor veroorzaakte feitelijke stijging van de  gemeenschappelijke prijzen voor de begrotingsuitgaven heeft. Krachtens de voorschriften die vóór  april 1984 golden, resulteerde een stijging in de door de Raad overeengekomen gemeenschappelijke  prijzen in Ecu rechtstreeks in hogere budgettaire uitgaven zonder dat die de dubbele koers  beïnvloedden. Krachtens het huidige stelsel met de \"switchover\" beïnvloedt de door een stijging van  de correctiefactor op het moment van een herschikking veroorzaakte stijging van de  gemeenschappelijke prijzen de Ecu-prijzen niet, doch leidt door het dubbele-koerseffect tot  verhoogde uitgaven en wel onmiddellijk voor de BR Duitsland en Nederland, en indien de groene  koersen worden verlaagd, ook voor de Lid-Staten met negatieve afwijkingen. Een verlaging van een  groene koers die niet gepaard gaat met veranderingen in de marktkoersen, heeft dus de volgende  effecten: (a)verhoging van de gemeenschappelijke prijzen in nationale valuta voor de begunstigden in de  betrokken Lid-Staat; (b)vermindering van de negatieve monetaire afwijking, hetgeen voor de uitvoer positieve en voor de  invoer negatieve budgettaire gevolgen heeft; >RUIMTE VOOR DE TABEL> (c)verhoging van de coëfficiënt van de dubbele koers, hetgeen tot een  rechtstreekse stijging van de begrotingsuitgaven leidt. Met laatstgenoemd punt dient terdege rekening te worden gehouden bij verzoeken van Lid-Staten om  verlaging van hun groene koersen en bij het wegwerken van de negatieve monetaire afwijkingen dat  tot dezelfde gemeenschappelijke prijzen in de gehele Gemeenschap moet leiden. In het kader van de  vaststelling van de prijzen voor 1988/89 heeft de Commissie de netto budgettaire gevolgen van de  vermindering met één punt van de monetaire afwijkingen bij de Lid-Staten met negatieve MCB's, op  220  Mio ECU aan bijkomende uitgaven becijferd. Het dubbele-koerseffect alleen al zou de uitgaven  met 210  Mio ECU doen stijgen. Gezien de huidige begrotingsdiscipline volgens welke de  landbouwuitgaven moeten worden beperkt, vormt dit een extra probleem. Budgettaire gevolgen in 1987 6.17. De coëfficiënten van de dubbele koers hebben een weerslag op elk  onderdeel van de begroting met betrekking tot de uitgaven van het EOGFL en op hoofdstuk 10 inzake  de landbouwheffingen in de afdeling ontvangsten van de begroting. Dit effect komt echter niet  afzonderlijk tot uiting. In haar jaarverslag over het begrotingsjaar 1978 () bekritiseerde de Kamer  het feit dat het dubbele-koerseffect noch kan worden afgeleid uit de gepubliceerde begroting, noch  uit de rekeningen. In haar antwoord voerde de Commissie aan dat het effect van de dubbele koers in  betekenis afnam aangezien de monetaire afwijkingen werden verminderd. Dit is wellicht het geval  geweest tijdens het stelsel dat vóór april 1984 gold, doch door het \"switchover\"-mechanisme neemt  dit effect in betekenis toe en zou het duidelijk moeten kunnen worden afgelezen. 6.18. De Kamer heeft het effect berekend voor de uitgavenrekening van het EOGFL van 1987 (). Voor  de uitgaven over 10 maanden waarop de officiële rekeningen betrekking hebben, beloopt dit effect  1137,5  Mio ECU. Indien men zich baseert op de uitgaven voor de volledige 12 maanden van 1987,  stijgen de gevolgen van de dubbele koers tot 1365,1  Mio ECU. In beide gevallen vormen deze  bedragen 5,0  % van de totale uitgaven. Wat betreft de landbouwheffingen in hoofdstuk 10 van de ontvangstenafdeling van de begroting,  bestaan er voor iedere markt onvoldoende afzonderlijke gegevens om de gevolgen nauwkeurig te kunnen  berekenen. Eens te meer moet men terugvallen op de gegevens van de begrotingsraming. Voor 1987  raamde de Commissie het dubbele-koerseffect op een stijging van de begrotingsontvangsten met 50   Mio ECU en voor 1988 met 100  Mio ECU. Bij de suikerheffingen in hoofdstuk 11 van de ontvangstenafdeling van de begroting bedraagt het op  grond van de rekeningen becijferde effect van de coëfficiënt van de dubbele koers 108,5  Mio ECU  voor het gehele jaar 1987. Budgettaire gevolgen van de kunstmatige handelsstromen 6.19. In de paragrafen 5.13 - 5.17 is  beschreven hoe de gedeeltelijk door de structuur van het agromonetaire stelsel veroorzaakte  ongedekte monetaire afwijkingen een stimulans zijn geweest om de uitvoer van suiker, granen en  zuivelprodukten naar derde landen vanuit Lid-Staten, zoals Frankrijk en België, via Nederland te  doen plaatsvinden, opdat een in HFL uitbetaalde uitvoerrestitutie kon worden verkregen. Deze  situatie leidt voor de Gemeenschap rechtstreeks tot verhoogde budgettaire uitgaven, omdat het  prijsniveau in Nederland hoger is dan dat in België of Frankrijk, hetgeen tot uitdrukking komt in  de coëfficiënt van de dubbele koers. De gegevens in bijlage VI (afdeling 3, budgettaire gevolgen) laten zien dat bij de uitvoer van  graan uit Frankrijk een uitvoerrestitutie van 100 ECU op basis van het gemeenschappelijk prijspeil,  verminderd met het bij uitvoer te betalen MCB, in juni 1988 voor 101,47 ECU in de rekeningen zou  zijn opgenomen als de uitvoer rechtstreeks uit Frankrijk had plaatsgevonden. Indien het graan  echter eerst naar Nederland en vervolgens naar derde landen zou zijn uitgevoerd zodat de  uitvoerrestitutie in HFL zou zijn betaald, zou het in rekening gebrachte bedrag 106,6 ECU zijn  geweest, hetgeen 4,5  % meer is. De overeenkomende cijfers voor uit België uitgevoerd graan zouden  110,64 ECU hebben bedragen in het geval van rechtstreekse uitvoer en 114,27 ECU indien de uitvoer  via Nederland had plaatsgevonden, dat wil zeggen een verschil van 3,2  %. 6.20. Om de budgettaire gevolgen van dit verschijnsel over een bepaalde periode voor granen, suiker  en zuivelprodukten te beoordelen, moeten er hypothesen worden opgesteld inzake de normale omvang  van de uitvoer uit de betrokken landen. Op grond van tabel 3 kan worden verondersteld dat gedurende  het eerste halfjaar van 1988 in elk geval alle bijkomende maandelijkse uitgaven voor  uitvoerrestituties in Nederland voor granen (+ 65  Mio HFL), suiker (+ 80  Mio HFL) en  zuivelprodukten (+ 100  Mio HFL) boven het \"normale\" niveau lagen. Indien wordt aangenomen dat deze  uitgaven normaliter in Lid-Staten zoals Frankrijk of België zouden zijn betaald, zijn volgens de  raming van de Kamer de EOGFL-uitgaven voor het eerste halfjaar van 1988 door het betalen van  restituties in HFL met ten minste 25  Mio ECU gestegen. Geraamd totaal van de budgettaire gevolgen van het agromonetaire stelsel in 1987 6.21. In tabel 8  worden de directe en indirecte budgettaire gevolgen van het agromonetaire stelsel in 1987 voor de  jaarrekening becijferd op in totaal 1578,2  Mio ECU voor 10 maanden en 1824,6  Mio ECU voor het  volledige jaar. Dit komt in beide gevallen overeen met 7  % van de totale uitgaven. Ofschoon deze  cijfers gebaseerd zijn op een mengeling van werkelijk als uitgaven gedeclareerde bedragen,  begrotingsramingen en berekeningen op basis van gedeclareerde bedragen, geven zij de orde van  grootte van de gezamenlijke gevolgen aan die in de begroting en de rekeningen duidelijk tot uiting  zouden moeten komen. Verreweg het grootste afzonderlijke bedrag vloeit voort uit de coëfficiënt van  de dubbele koers. 6.22. De Kamer is van mening dat de Commissie er, zolang het agromonetaire stelsel blijft bestaan,  voor dient te zorgen dat de gevolgen van het stelsel duidelijk uit de rekeningen blijken, en dat  met name: (a)de brutocijfers van de MCB's en de uitvoerrestituties met betrekking tot het handelsverkeer met  derde landen apart moeten worden geboekt; (b)ook de brutocijfers van de MCB's en de invoerheffingen apart moeten worden geboekt; (c)de werkelijke gevolgen van de coëfficiënt van de dubbele koers duidelijk tot uiting moeten komen  in de vorm van een toelichting bij de jaarrekening. Duidelijkheid van de boekhoudgegevens 6.23. Doordat het dubbele-koerseffect niet afzonderlijk tot  uiting komt, is een vergelijkende analyse van de begrotingsuitgaven van de diverse Lid-Staten  misleidend. Uit paragraaf 6.11 blijkt dat in mei 1988 een uitgavenpost in de BR Duitsland de  begroting 16  % meer kostte dan dezelfde transactie in het Verenigd Koninkrijk. Het is derhalve  niet mogelijk een vergelijking te maken van de onder dezelfde begrotingspost vallende uitgaven van  diverse Lid-Staten en daaruit bij voorbeeld de verhoudingen van de bedrijvigheid af te leiden.  Hierdoor wordt de waarde van de rekeningen als informatiebron aanzienlijk beperkt. Invloed van het \"switchover\"-mechanisme op de begroting 6.24. Een der belangrijkste elementen bij  de beoordeling van de budgettaire gevolgen van het agromonetaire stelsel is het effect van het  \"switchover\"-mechanisme op de begrotingsuitgaven. De evaluatie daarvan is ingewikkeld en  afhankelijk van de hypothesen waarvan wordt uitgegaan. De vergelijking die gemaakt moet worden is  die met wat er zou zijn gebeurd indien de \"switchover\" niet was ingevoerd en het stelsel van vóór  april 1984 van kracht was gebleven. Voor elk van beide stelsels moet rekening worden gehouden met  de volgende factoren: >RUIMTE VOOR DE TABEL> (a)het stelsel met de \"switchover\": (i)de directe kosten van de werkelijk toegepaste MCB's; (ii)de kosten van het dubbele-koerseffect, met inbegrip van de stijging van de budgettaire uitgaven  veroorzaakt door de invloed die de correctiefactor op dit effect heeft; (iii)de gevolgen voor het niveau van de uitvoerrestituties en de invoerheffingen van het groter  wordende verschil tussen de prijzen op de wereldmarkt en de prijzen van de Gemeenschap door  toepassing van de correctiefactor; (b)het stelsel van vóór april 1984: (i)de kosten van de stijging van de in Ecu uitgedrukte gemeenschappelijke prijzen die de Raad zou  zijn overeengekomen wanneer de gemeenschappelijke prijzen in nationale valuta niet door een  correctiefactor zouden zijn beïnvloed; (ii)de MCB's en groene koersen die zouden zijn toegepast als de bestaande positieve MCB's waren  verlaagd en er geen nieuwe tot stand waren gekomen door de verhoging van de groene DM-koersen die  tot verlagingen van de garantieprijzen in DM hebben geleid; (iii)de kosten van het dubbele-koerseffect, met inachtneming van de groene koersen die zouden zijn  toegepast (zie (ii)). 6.25. De hypothese waar het in wezen om gaat en die bepalend is voor het resultaat van de  beoordeling is die met betrekking tot de stijging van de Ecu-prijzen die de Raad zou zijn  overeengekomen. Men kan aanvoeren dat krachtens het \"gentlemen's agreement\" stijgingen van de  Ecu-prijzen noodzakelijk zouden zijn geweest ingeval de prijzen in DM onveranderd zouden zijn  gebleven. Dit zou hebben geleid tot stijgingen van meer dan 3  % in het begin van het  verkoopseizoen 1984/85, meer dan 5  % begin 1985 (), meer dan 8  % in 1986/87 en meer dan 1  % in  1987/88. Indien hiervan wordt uitgegaan, kan aan de hand van nauwkeurige berekeningen worden  aangetoond dat de beide stelsels ongeveer dezelfde budgettaire gevolgen hebben. 6.26. De alternatieve hypothese is dat de stijgingen van de Ecu-prijzen kleiner zouden zijn geweest  wegens de druk die wordt uitgeoefend om tot een restrictief prijsbeleid te komen. Dit zou hebben  geleid tot DM-prijzen die lager zijn dan die welke thans worden gehanteerd, en die wellicht  gedeeltelijk zouden zijn gecompenseerd met inkomenssteun. In dat geval zouden de uitgaven van het  EOGFL waarschijnlijk minder zijn gestegen. Bij deze hypothese heeft de door de correctiefactor  veroorzaakte automatische prijsverhoging tot een verhoging van de begrotingsuitgaven geleid. 7. VOORNAAMSTE CONCLUSIES EN AANBEVELINGEN 7.1. In dit verslag worden ernstige  tekortkomingen van de huidige agromonetaire regelingen belicht. Een beknopt overzicht daarvan treft  men aan in de onderstaande paragrafen, samen met de aanbevelingen van de Kamer. Het \"switchover\"-mechanisme 7.2. De regeling met de \"switchover\" - de groene Ecu - heeft de  pogingen van de Gemeenschap om de landbouwuitgaven aan een strengere begrotingsdiscipline te  onderwerpen ondermijnd doordat het feitelijke prijsniveau sinds 1984 grotendeels onzichtbaar met  13,7  % is gestegen. Dit betekent dat de gemeenschappelijke landbouwprijzen feitelijk niet meer in  het kader van de jaarlijkse prijsbesluiten door de Raad worden vastgesteld. In plaats daarvan zijn  de gemeenschappelijke prijzen thans gekoppeld aan de waardering van de DM, waarin eerder de kracht  van de industriële economie van de BR Duitsland tot uiting komt dan de behoeften van de landbouw  van de Gemeenschap. In deze situatie leidt het wegwerken van monetaire afwijkingen ertoe dat de  landbouwprijzen in alle Lid-Staten op één lijn worden gebracht met het in de BR Duitsland tot stand  komende prijspeil (hoofdstuk 4). 7.3. De Kamer is van oordeel dat de Commissie zo spoedig mogelijk voorstellen zou moeten doen voor  de afschaffing van het \"switchover\"-mechanisme en de groene Ecu. Met het afschaffen van de  \"switchover\" dient niet te worden gewacht tot de monetaire afwijkingen volledig zijn weggewerkt:  ten behoeve van de duidelijkheid dient de feitelijke stijging van de gemeenschappelijke prijzen die  sinds 1984 door de werking van het \"switchover\"-mechanisme heeft plaatsgehad, onverwijld zichtbaar  te worden gemaakt. Budgettaire gevolgen 7.4. Uit de begroting of de rekeningen in hun huidige vorm kan niet worden  afgelezen wat de werkelijke budgettaire gevolgen van het agromonetaire stelsel zijn. Het ontbreken  van duidelijkheid in dit opzicht verhindert in feite een zinvolle interpretatie van de  boekhoudgegevens. Niet alleen komen de rechtstreekse gevolgen van de MCB's onvolledig in de  begroting tot uiting, maar bovendien worden de gevolgen van de feitelijke stijging van de  landbouwprijzen door de toepassing van het \"switchover\"-mechanisme niet aangegeven (hoofdstuk 6). 7.5. De Kamer acht het wenselijk dat de gevolgen van het agromonetaire stelsel, zolang dit nog van  toepassing is, duidelijk uit de rekeningen blijken, en dat met name: (a)de brutocijfers van de MCB's en de uitvoerrestituties met betrekking tot het handelsverkeer met  derde landen apart moet worden geboekt; (b)ook de brutocijfers van de MCB's en de invoerheffingen apart moeten worden geboekt; (c)de werkelijke gevolgen van de coëfficiënt van de dubbele koers duidelijk tot uiting moeten komen  in een toelichting bij de jaarrekening, zodat een vergelijkende analyse van de boekhoudgegevens kan  worden verricht zonder dat er verwarring ontstaat door het gebruik van verschillende wisselkoersen  voor het doen van betalingen en het ten laste van de begroting brengen van deze betalingen. Nationaal prijsbeleid 7.6. Doordat de Lid-Staten nog steeds grote invloed kunnen uitoefenen op het  niveau van hun groene koersen en aldus hun interne prijzen in hoge mate onder nationale controle  kunnen houden, konden zij doelstellingen van nationaal prijsbeleid nastreven die niet altijd  strookten met de doelstellingen van de Gemeenschap (paragraaf 3.12). 7.7. Het bestaan van verschillende groene koersen voor verschillende marktsectoren betekent dat het  agromonetaire stelsel geen neutraal instrument van marktbeheer is dat alle sectoren gelijkelijk  beïnvloedt (paragraaf 3.13). 7.8. De Kamer is van oordeel dat het wegwerken van de monetaire afwijkingen in het kader van de  afschaffing van het agromonetaire stelsel in overeenstemming moet zijn met de prioriteiten van de  Gemeenschap inzake de terugkeer naar een stelsel van werkelijk gemeenschappelijke prijzen. Voorts  is de Kamer van oordeel dat de doelstelling om de monetaire afwijkingen weg te werken waar mogelijk  met zich mee dient te brengen dat er zo spoedig mogelijk een eind komt aan het bestaan van  verschillende groene koersen. Berekening en toepassing van MCB's 7.9. Op het specifieke niveau van de berekening en toepassing  van MCB's is er een aantal gebieden waarop het lastig is gebleken het agromonetaire stelsel als  neutraal instrument van marktbeheer in stand te houden. Varkensvlees 7.10. Dit is een voorbeeld van een sector waarin de marktontwikkeling wordt beïnvloed  door nog andere factoren dan het stelsel van marktondersteuning. In dergelijke gevallen is de  toepassing van MCB's problematisch gebleken (paragrafen 5.7 - 5.11). Ongedekte monetaire afwijkingen en driehoekshandel 7.11. Het is verscheidene keren voorgekomen dat  ongedekte monetaire afwijkingen, bij voorbeeld door het ontbreken van MCB's (rijstsector) of door  het bestaan van franchises, hebben bijgedragen tot het stimuleren van driehoekshandel. Een recent  voorbeeld hiervan is de opvallende toeneming in 1988 van de uitvoer vanuit Lid-Staten naar derde  landen die via Nederland werd geleid en extra begrotingskosten met zich meebracht (paragrafen 5.12  - 5.17; 6.19 en 6.20) (zie tevens de paragrafen 5.24 en 5.25 over begrotingsverliezen in verband  met heffingen op rijst). 7.12. De Kamer acht het wenselijk dat de Commissie en de Raad terstond handelend optreden om  dergelijke onregelmatigheden tegen te gaan zodra deze zijn geconstateerd. Ofschoon de Kamer in haar  jaarverslagen over 1978, 1980 en 1985 steeds weer heeft aangetoond dat er met betrekking tot rijst  sprake was van een derving van eigen middelen van de Gemeenschap, heeft het tot 1986 geduurd voor  er eindelijk actie werd ondernomen. Ingewikkeldheid 7.13. De agromonetaire regelingen zijn, vooral sinds de invoering van het  \"switchover\"-mechanisme en de regelingen voor automatische afbraak, uiterst ingewikkeld en moeilijk  te begrijpen. Afgezien van het feit dat dit op zichzelf onwenselijk is, vergemakkelijkt het ook  pogingen tot manipulatie waardoor de Gemeenschap financiële verliezen lijdt (paragrafen 5.28 -  5.32). Vooruitzichten op volledige afschaffing van het agromonetaire stelsel 7.14. Er wordt thans door de  Raad en de Commissie naar gestreefd het agromonetaire stelsel vóór eind 1992 af te schaffen, zodat  een stelsel met werkelijk gemeenschappelijke prijzen kan functioneren, zoals oorspronkelijk de  bedoeling was. De besluiten van juni 1987 en 1988 over het wegwerken van de monetaire afwijkingen  zijn hierbij van cruciaal belang, zij het dat een volledige regeling nog niet tot stand is gekomen.  De Kamer steunt dit streven, maar erkent dat er nog aanzienlijke moeilijkheden uit de weg moeten  worden geruimd. 7.15. Al twintig jaar lang wordt de gemeenschappelijke ordening van de landbouwmarkten door het  agromonetaire stelsel verstoord. Het stelsel zelf is echter een gevolg van het feit dat een  steunbeleid voor de landbouw dat berust op gemeenschappelijke garantieprijzen die de marktprijzen  sterk beïnvloeden, inherent onverenigbaar is met uiteenlopende trends in de economieën van de  Lid-Staten. 7.16. Het besluit om het agromonetaire stelsel in het kader van het streven naar de interne markt  af te schaffen, heeft een aantal belangrijke gevolgen. Het is duidelijk dat van marktkoersen  afwijkende groene koersen en MCB's onverenigbaar zijn met een werkelijke eenheid van de markt.  Praktisch gezien bij voorbeeld, kan een stelsel met MCB's niet functioneren zonder grenscontroles  om vast te stellen of de goederenbewegingen waarvoor MCB's worden geïnd, c.q. betaald ook werkelijk  hebben plaatsgevonden. Als de MCB's worden afgeschaft, moeten de Lid-Staten echter bereid zijn te  aanvaarden dat een koerswijziging na een monetaire herschikking onmiddellijk doorwerkt in de  landbouwprijzen. De prijzen die de landbouwers ontvangen, c.q. de consumenten betalen, zouden  stijgen in de nationale valuta van Lid-Staten waarvan de munteenheid in waarde daalt, hetgeen  doorgaans tot een verhoging van de landbouwproduktie leidt. Deze prijzen zouden dalen in Lid-Staten  waarvan de munteenheid in waarde toeneemt, hetgeen het tegenovergestelde gevolg voor de  landbouwproduktie zou hebben. Indien de landbouwproduktie globaal gezien na een herschikking  toeneemt, zou dat kunnen leiden tot een stijging van de begrotingsuitgaven, waardoor de met de  begrotingsdiscipline nagestreefde doeleinden in gevaar zouden kunnen komen. 7.17. Of een dergelijke situatie aanvaardbaar is voor de Lid-Staten wordt door drie factoren  bepaald: (a)vooruitgang op de weg naar economische en monetaire gelijkheid zou de frequentie en omvang van  de koerswijzigingen verminderen: als deze wijzigingen weinig voorkomen en betrekkelijk gering van  omvang zijn, zullen de Lid-Staten de gevolgen ervan wellicht gemakkelijker kunnen opvangen; (b)overeenstemming over werkelijk gemeenschappelijke landbouwprijzen in de Gemeenschap, die  rekening houden met het vereiste van efficiënte landbouwmarkten en de inkomens van de producenten; (c)een geringere rol van de steunprijzen in de landbouw bij het bepalen van de prijzen op de  landbouwmarkten. Als het verband tussen deze prijzen losser wordt, zoals dat onder druk van de  begrotingsdiscipline tot op zekere hoogte in een aantal marktsectoren het geval is geweest (bij  voorbeeld rundvlees, zuivelprodukten, granen), zal de aanpassing van de marktprijzen in de landbouw  na een monetaire herschikking geleidelijker verlopen. 7.18. Indien niet aan deze voorwaarden wordt voldaan, zal de doelstelling om tot een volledige,  blijvende afschaffing van het agromonetaire stelsel te komen moeilijk haalbaar blijken en zal het  noodzakelijk zijn van de marktkoersen afwijkende groene koersen te handhaven, evenals een bepaalde  vorm van compensatie. >RUIMTE VOOR DE TABEL> Schema 1: Het agromonetaire stelsel >BEGIN VAN DE GRAFIEK> Situatie 1  Beginpunt Situatie 2 Herschikking: Revaluatie van DM Devaluatie van FF Invoering van groene koersen  Situatie 3 Invoering van de \"switchover\" Correctiefactor: 1,033651 Situatie 4 Afbraak  Verkoopseizoen 1984/85 Situatie 5 Per 1.  1.  88 Correctiefactor: 1,137282 Groene koers 2,38516 DM  MCB  +1,9  % 1 ECU (g) =  2,34113 DM 7,85183 FF || MCB  P5,0  %   ||  || 1,137782 groene koers            7,45826 FF Groene koersGroene koers 2,51457 DM2,51457 DM MCB +  10,8  % MCB +  7,8  %  Groene koers 1 ECU (g)  =  2,31728 DM 2,38516 DM ECU (g)  =  7,10190 FF MCB + 2,8  % 1,033651 |  | | |||| | 1 ECU = 2,51457 DM1 ECU = 2,24184 DM MCB  P3,5  % ECU = 2,05853 DM |||||| ECU = 6,49211  FFECU = 6,87456 FF Groene koers ECU = 6,90403 FF MCB  P9,5  % MCB  P5,9  % 6,86866 FF Groene  koersGroene koers 6,49211 FF6,49211 FF | ||| | | | | Spil- koers ECU spil- koers \"switch- over\" > EIND VAN DE GRAFIEK> c19C 128 Schema 2: Index van de mutaties van de interventieprijzen in Ecu en  nationale valuta voor de verkoopseizoenen 1982/83-1988/89 Alle landbouwprodukten, EUR 10 >BEGIN VAN  DE GRAFIEK> Bron: Tabel 2(1982/83 = 100) 100 1982/83 1983/84 1984/85 1985/86 1986/87 1987/88  1988/89 120  - 115  - 110  - 105  - Gemeenschappelijke prijzen in nationale valuta (nominale  waarde) Gemeenschappelijke prijzen in Ecu>EIND VAN DE GRAFIEK> Dit verslag werd  door de Rekenkamer te Luxemburg vastgesteld te harer zitting van 30  maart 1989. Voor de Rekenkamer Marcel MART President () De artikelen 39 en 40 van het  Verdrag tot oprichting van de Europese Economische Gemeenschap noemen de doelstellingen van het  gemeenschappelijk landbouwbeleid en de hoofdregels om deze te verwezenlijken. Deze voorzien in de  totstandkoming van een gemeenschappelijke ordening van de landbouwmarkten zonder enige  discriminatie tussen producenten of verbruikers in de Gemeenschap. Bijgevolg is de werking van de  gemeenschappelijke marktordeningen van het gemeenschappelijk landbouwbeleid gebaseerd op:  (a)gemeenschappelijke systemen tot ondersteuning van de landbouwmarkt met een voor de gehele  Gemeenschap geldend in Ecu uitgedrukt gemeenschappelijk prijspeil; en (b)een vrij handelsverkeer  tussen de Lid-Staten. () Verordening nr. 129 van de Raad van 23 oktober 1962, PB nr. 106 van 30.  10.  1962/62.  Verordening nr. 653/68 van de Raad van 30 mei 1968, PB nr. L 123 van 31.  5.  1968. () Considerans van Verordening (EEG) nr. 1677/85 van de Raad van 11 juni 1985, PB nr. L 164 van 24.   6.  1985. () Zie onder meer de controle van de uitvoerrestituties, paragrafen 4.20 - 4.59 van het jaarverslag  van de Rekenkamer over het begrotingsjaar 1987, PB nr. C 316 van 12.  12.  1988. () Doc. COM(87)  64 def. van 27 februari 1987, blz. 3. () 13de overweging van Verordening (EEG) nr. 1677/85 van de Raad van 11 juni 1985, PB nr. L 164 van  24.  6.  1985. () Verordening (EEG) nr. 1889/87 van de Raad van 2 juli 1987, PB nr. L 182 van 3.  7.  1987. () Dit is bedoeld om te waarborgen dat de garantieprijzen in nationale valuta gedurende bepaalde  periodes, bij voorbeeld een verkoopseizoen, stabiel blijven. Ook op andere tijdstippen doen zich  echter wel wijzigingen voor. Sinds het prijsbesluit van 1987/88 betreffende de automatische afbraak  van de MCB's na een monetaire herschikking, en de specifieke bepalingen voor MCB's die voor  varkensvlees gelden (paragraaf 5.10), is het wijzigen van groene koersen op andere tijdstippen dan  gedurende de jaarlijkse prijsbesluiten geïnstitutionaliseerd. () Doc. COM(78)  20 def. van 10 februari 1978, doc. COM(79)  11 def. van 14 maart 1979, doc.  COM(84)  95 def. van 26 april 1984 en doc. COM(87)  168 def. van 14 augustus 1987. () Zie bij voorbeeld \"The Economic Effects of Monetary Compensatory Amounts\" van R. Strauss,  Journal of Common Market Studies, jaargang XXI nr. 3, maart 1983. () Sommige verlagingen van positieve MCB's werden gecompenseerd via andere steunmaatregelen om  ongewenste effecten op het inkomen van de landbouwers te vermijden. () Aangehaald in \"Distorsions de concurrence dues à la PAC\", J.  Courgeon en L.P. Mahé, Economie  Rurale nr. 173, 1986. () Tabel 4.13.7.5; De toestand van de landbouw in de Gemeenschap, Verslag 1987. () Hiertoe behoren monetaire (in plaats van agromonetaire) factoren. Bovendien konden Nederlandse  handelaren vers magere-melkpoeder ter interventie in de BR Duitsland aanbieden en daar een  retourlading oud magere-melkpoeder kopen dat krachtens Verordeningen (EEG) nrs. 368/77 en 443/77  van de Commissie tegen zeer lage prijzen werd afgezet voor verwerking in varkensvoer. () Paragraaf 2.36, Jaarverslag over het begrotingsjaar 1978, PB nr. C 326 van 31.  12.  1979;  paragrafen 3.18 - 3.22, Jaarverslag over het begrotingsjaar 1980, PB nr. C 344 van 31.  12.  1981;  paragrafen 3.35 - 3.39, Jaarverslag over het begrotingsjaar 1985, PB nr. C 321 van 15.  12.  1986. () Artikel 7 van Verordening (EEG) nr. 1837/80 van de Raad van 27 juni 1980, PB nr. L 183 van 16.   7.  1980. () Blz. 25, \"Verslag over het agromonetaire stelsel\", doc. COM(87)  64 def. van 27 februari 1987. () PB nr. L 36 van 10.  2.  1972. () Blz. 12, \"External Trade Measures for Agricultural Produce\". Verslag van de Comptroller and  Auditor General, Rekenkamer van het Verenigd Koninkrijk, 22 januari 1988. () Advies van de Rekenkamer over een voorstel voor een Verordening van de Raad betreffende MCB's,  PB nr. C 165 van 5.  7.  1980. () Intern werkdocument van de Commissie van 31 augustus 1987. () Werkdocument VI/302/87 van de Commissie van 22 december 1987. () Blz. B/420, deel 7/2, voorontwerp van algemene begroting 1987, doc. COM(86)  200 van 13 juni  1986. () Blz. 366, deel 0/3, voorontwerp van algemene begroting 1988, doc. COM(87)  150 van 15 juni  1987. () De spilkoers noch de groene spilkoers maakt deel uit van de berekening. () De coëfficiënten van de dubbele koers zijn op korte termijn verlaagd als een valuta sneller werd  gedevalueerd dan de groene koersen voor de betrokken Lid-Staat (bij voorbeeld Verenigd Koninkrijk  in 1986, Griekenland in 1985 en 1986). () Paragraaf 2.31, Jaarverslag over het begrotingsjaar 1978, PB nr. C 326 van 31.  12.  1979. () De uitgaven die geboekt zijn in de voor 1987 door de Commissie ingediende rekeningen hadden  betrekking op de maanden januari tot en met oktober 1987. Voor nader commentaar ter zake zij  verwezen naar de paragrafen 1.2 en 1.3 van het Jaarverslag van de Rekenkamer over het  begrotingsjaar 1987, PB nr. C 316 van 12.  12.  1988. () Dit houdt verband met de afbraak met 5,0 punten van de voor de BR Duitsland geldende MCB's per 1  januari 1985, als onderdeel van de jaarlijkse prijsbesluiten voor 1984/85. Dit werd gecompenseerd  door een concessie aan de landbouwers betreffende het percentage van de hun opgelegde BTW-heffing.  Aangezien dit gedeeltelijk gefinancierd werd door het EOGFL dient de berekening op dit punt te  worden bijgesteld. BIJLAGE I VERORDENINGEN, AGROMONETAIR STELSEL >RUIMTE VOOR DE TABEL> BIJLAGE II DE ECU, HET EUROPEES MONETAIR STELSEL EN HET GEMEENSCHAPPELIJK  LANDBOUWBELEID 1. Het Europees Monetair Stelsel (EMS) dat in maart 1979 werd ingevoerd, is het  stelsel van de Europese Gemeenschap tot stabilisering van de wisselkoersen. De basis van het EMS is  de Ecu, een \"pakketmunt\" waarvan de waarde gelijk is aan de som van vaste bedragen in de valuta's  van elke Lid-Staat, inclusief de drachme en het pond sterling (maar nog niet de peseta en de  escudo). 2. De monetaire stabiliteit van het EMS wordt bereikt door toepassing van het  wisselkoersmechanisme. De deelneming hieraan is niet verplicht gesteld. Iedere deelnemende  Lid-Staat heeft een spilkoers ten opzichte van de Ecu, die een streefkoers voor de nationale valuta  is welke door de ministers van Financiën in gezamenlijk overleg op een herschikkingsconferentie  wordt vastgesteld. Krachtens het wisselkoersmechanisme dienen de deelnemende Lid-Staten ervoor te  zorgen dat voor hun valuta's de marktkoersen gehandhaafd blijven binnen een overeengekomen marge  aan weerszijden van hun bilaterale spilkoersen. België, Denemarken, de BR Duitsland, Frankrijk,  Ierland, Luxemburg en Nederland houden ten opzichte van hun bilaterale spilkoers een kleine  fluctuatiemarge van 2,25  % aan, terwijl Italië een fluctuatiemarge van 6  % in acht neemt.  Griekenland en het Verenigd Koninkrijk nemen niet deel aan het wisselkoersmechanisme, ofschoon hun  valuta's wel in het ECU-\"pakket\" zijn opgenomen. De ECU en het gemeenschappelijk landbouwbeleid (GLB) 3. Sinds april 1979 () wordt de Ecu gebruikt  als gemeenschappelijke rekeneenheid waarin de bedragen in het kader van het gemeenschappelijk  landbouwbeleid worden uitgedrukt (namelijk interventieprijzen, landbouwheffingen,  uitvoerrestituties, consumptie- en produktiesteun, enz.). Betalingen aan c.q. ontvangsten van  handelaren in de Lid-Staten worden van Ecu-bedragen tegen de representatieve koersen, de zogenaamde  groene koersen, omgerekend in nationale valuta. Deze groene koersen worden, gewoonlijk als  onderdeel van de jaarlijkse prijsbesluiten, voor een heel verkoopseizoen door de Raad  vastgesteld.() De eerste in de landbouw voor het vaststellen van steunprijzen gebruikte  gemeenschappelijke rekeneenheid was de rekeneenheid van de Europese Betalingsunie (r.e.), die in  1962 voor landbouwdoeleinden werd ingevoerd. BIJLAGE III MONETAIRE AFWIJKINGEN EN MONETAIRE COMPENSERENDE BEDRAGEN (MCB'S) 1. Bij  toepassing van de klassieke regeling die tot 1984 werd gebruikt, ontstaan er, wanneer groene  koersen verschillen van spilkoersen of marktkoersen, afwijkingen tussen het niveau van de in Ecu  vastgestelde gemeenschappelijke prijzen (die fictief in nationale valuta worden omgerekend tegen de  spil- of marktkoersen) en het niveau van de in de Lid-Staten die groene koersen hanteren feitelijk  toegepaste garantieprijzen (zie schema 1). Voor elke Lid-Staat en voor elke gedifferentieerde markt  wordt bepaald hoe groot de werkelijke monetaire afwijking is. De werkelijke monetaire afwijking is  het procentuele verschil tussen de groene koers en de marktkoers. Voor de valuta's van de  Lid-Staten zijn er, naargelang van hun positie binnen het EMS, twee verschillende methodes ter  berekening van de werkelijke monetaire afwijkingen. Voor de Lid-Staten die in het kader van de EMS  de kleine fluctuatiemarge aanhouden, wordt ter vervanging van de marktkoers de Ecu-spilkoers  gebruikt. Dank zij het wisselkoersmechanisme ontlopen deze beide koersen elkaar maar weinig. Deze  werkelijke monetaire afwijkingen zijn constant, daar zij slechts veranderen als de groene koersen  of de spilkoersen gewijzigd worden, hetgeen betrekkelijk zelden geschiedt. 2. De voor Griekenland, Spanje, Italië, Portugal en het Verenigd Koninkrijk berekende werkelijke  monetaire afwijkingen zijn variabel. Deze zijn in beginsel gebaseerd op werkelijke monetaire  afwijkingen die berekend worden aan de hand van het procentuele verschil over een vijfdaagse  referentieperiode tussen hun groene koersen en hun marktkoersen ten opzichte van de Ecu. Om  praktische redenen wordt echter een andere methode gehanteerd, die inhoudt dat de koersen worden  vergeleken met de valuta's die binnen het wisselkoersmechanisme een kleine fluctuatiemarge  aanhouden. De mathematische berekening hiervan, die wekelijks plaatsvindt, is weliswaar  ingewikkeld, maar onproblematisch. 3. Het doel van de MCB's is dat zij de monetaire afwijking globaal overbruggen. In de praktijk  gelden voor het systeem een aantal bepalingen die de MCB's verminderen zodat de afwijkingen niet  volledig worden gedekt. In het bijzonder is sinds 1973 een forfaitaire aftrek, de zogenaamde  \"franchise\", van toepassing. Momenteel bedraagt de franchise 1,5 punt voor de meeste produkten en  voor alle Lid-Staten, behalve Nederland, waar de franchise 1,0 punt bedraagt. Voor wijn, eieren en  pluimvee bedraagt de franchise 5,0 punten en voor olijfolie, waarop pas sinds september 1987 MCB's  van toepassing zijn, bedraagt de franchise 10,0 punten. De werkelijke monetaire afwijking,  verminderd met de franchise wordt de \"toegepaste monetaire afwijking\" genoemd. De andere bepalingen die de hoogte van de MCB's beïnvloeden zijn: (a)de niet-cumulatieregel (artikel 5, lid 3, van Verordening (EEG) nr. 1677/85 van de Raad) Deze  dient ertoe dat toepassing van zeer kleine MCB's achterwege blijft en houdt in dat, indien na  aftrek van de franchise de werkelijke monetaire afwijking gelijk is aan of minder dan 0,50, een  MCB-percentage van nul wordt toegepast. Indien de werkelijke monetaire afwijking na aftrek van de  franchise gelijk is aan of minder dan 1 maar meer dan 0,50 wordt een MCB-percentage van 1,0  toegepast. Zodra de werkelijke monetaire afwijking na aftrek van de franchise de waarde 1,1 of meer  bereikt, wordt deze rechtstreeks als MCB-percentage toegepast; (b)de \"de minimis\"-regel (artikel 9, lid 2, van Verordening (EEG) nr. 1677/85 van de Raad) Deze  bepaling houdt in dat voor landen met variabele MCB's de toegepaste monetaire afwijking pas  gewijzigd wordt indien het verschil tussen de nieuwe en de bestaande afwijking niet minder dan 1,0  punt bedraagt. Er zijn drie uitzonderingen: (i)de niet-cumulatieregel heeft voorrang op de \"de minimis\"-regel; (ii)indien de werkelijke monetaire afwijking gelijk is aan of kleiner dan de franchise wordt geen  MCB toegepast, ongeacht de \"de minimis\"regel; (iii)indien de verandering van het MCB voortvloeit uit de invoering van een nieuwe groene koers of  een nieuwe spilkoers, kunnen de MCB's worden \"bijgesteld\", namelijk rechtstreeks op de nieuwe  werkelijke monetaire afwijking worden gebaseerd. (c)de regel betreffende de ondergrens (artikel 8 van Verordening (EEG) nr. 1677/85 van de  Raad) MCB's worden niet toegepast wanneer zij in verhouding tot de gemiddelde waarde van het  produkt onbeduidend zijn. Zo worden op verwerkte voedingsmiddelen (niet onder bijlage II van het  Verdrag vallende produkten) en jam geen MCB's toegepast indien zij lager zijn dan 3 ECU/100  kg. BIJLAGE IV HET \"SWITCHOVER\"-MECHANISME EN DE AUTOMATISCHE AFBRAAK VAN KUNSTMATIGE EN  NATUURLIJKE MONETAIRE AFWIJKINGEN Grondslagen van het \"switchover\"-mechanisme 1. Het  \"switchover\"-mechanisme werd in 1984 ingevoerd ter oplossing van het probleem om positieve MCB's af  te breken in een periode waarin prijsverhogingen in Ecu sterk aan banden werden gelegd. Vandaar dat  het gezien werd als een stap op de weg naar herstel van de eenheid van de markt. Volgens  Verordening (EEG) nr. 1677/85 van de Raad van 11 juni 1985 () was het de bedoeling dat het  \"switchover\"-mechanisme tot het begin van het melkprijsjaar 1987/88 bij wijze van proef en als  voorlopige voorziening toegepast zou worden en dat, indien de Raad voordien niet besloten had de  bestaande regeling te verlengen of een andere regeling in te voeren, de vroegere regeling opnieuw  van kracht zou worden. Er werd echter besloten tot verlenging van de regeling. 2. Hoe dit mechanisme functioneert is afgebeeld in schema 1 bij dit verslag. Zoals hieruit valt af  te lezen resulteert uit de \"correctiefactor\" dat enkele positieve MCB's naar de andere kant van de  lijn worden overgeheveld en zo negatieve MCB's worden. Indien de groene koersen ongewijzigd  blijven, verandert de totale monetaire afwijking tussen de groene koersen van twee willekeurige  Lid-Staten niet, maar verschuift de scheidslijn tussen positieve en negatieve MCB's. Sinds 1984  werd bij elke herschikking van de muntpariteiten der Lid-Staten de correctiefactor verhoogd om te  voorkomen dat nieuwe positieve MCB's zouden ontstaan, waardoor de groene Ecu in gelijke mate als de  sterkste valuta, lees: de DM, opgewaardeerd werd. Gemeten aan de correctiefactor nam tussen april  1984 en begin 1988 het verschil tussen de werkelijke Ecu en de groene Ecu toe van 1,033651 tot  1,137282, hetgeen betekent dat de groene Ecu begin 1988  13,7  % meer waard was dan de werkelijke  Ecu. 3. Bij toepassing van het \"switchover\"-mechanisme wordt de monetaire afwijking dus berekend als het  procentuele verschil tussen de groene koers en de groene Ecu-spilkoers. De toepassing van het  \"switchover\"-mechanisme heeft tot een verdere ontwikkeling van het agromonetaire jargon geleid: het  deel van het negatieve MCB van een Lid-Staat dat aan de toepassing van het \"switchover\"-mechanisme  is toe te rekenen wordt een \"kunstmatig\" negatief MCB genoemd en het aan veranderingen van de  wisselkoers in een Lid-Staat toe te rekenen deel wordt aangeduid als een \"natuurlijk\" MCB. Automatische afbraak van natuurlijke en kunstmatige monetaire afwijkingen 4. De door de Raad in  juni 1987 vastgestelde uitvoeringsbepalingen (), voorzien in een afbraak als volgt: (a)ten hoogste 30  % van de nieuwe \"natuurlijke\" werkelijke monetaire afwijking, onmiddellijk na de  monetaire herschikking; (b)50  % van de resterende nieuwe \"natuurlijke\" werkelijke monetaire afwijking, vermeerderd met 25   % van de nieuwe \"kunstmatige\" werkelijke monetaire afwijking aan het begin van het verkoopseizoen  dat volgt op de monetaire herschikking; (c)het restant van de nieuwe \"natuurlijke\" werkelijke monetaire afwijking, vermeerderd met 37,5  %  van de nieuwe \"kunstmatige\" werkelijke monetaire afwijking aan het begin van het tweede  verkoopseizoen dat volgt op de monetaire herschikking; (d)het restant (namelijk 37,5  %) van de nieuwe \"kunstmatige\" werkelijke monetaire afwijking aan  het begin van het derde verkoopseizoen dat volgt op de monetaire herschikking. De eerste afbraak van de kunstmatige MCB's (met 25  % aan het begin van het eerste verkoopseizoen  volgend op de monetaire herschikking) dient aan een verlaging van de landbouwprijzen in Ecu te  worden gekoppeld opdat de uit de aanpassing van de groene koersen resulterende verhoging van de  prijzen in nationale valuta gedeeltelijk opgevangen wordt. De verlaging van de Ecu-prijzen kan  echter gecompenseerd worden met niet aan de produktie gebonden nationale steunmaatregelen op  sociaal terrein, indien de verlaging van de Ecu-prijs tot een verlaging van de prijzen in nationale  valuta leidt.() Elfde overweging, PB nr. L 164 van 24.  6.  1985. () Verordening (EEG) nr. 1889/87 van de Raad van 2 juli 1987, PB nr. L 182 van 3.  7.  1987. BIJLAGE V BEGROTINGSKOSTEN TEN GEVOLGE VAN UITGAVEN IN VERSCHILLENDE LID-STATEN: MEI  1988 Aangenomen wordt dat in de BR Duitsland, Frankrijk en het Verenigd Koninkrijk 100 ECU aan  steun wordt betaald voor in veevoeder verwerkt magere-melkpoeder. (1) BR Duitsland >RUIMTE VOOR DE TABEL> (2) Frankrijk >RUIMTE VOOR DE TABEL> (3) Verenigd  Koninkrijk >RUIMTE VOOR DE TABEL> BIJLAGE VI GRAANUITVOER NAAR DERDE LANDEN IN JUNI 1988 1.Basisgegevens >RUIMTE VOOR DE  TABEL> 2.Voordeel voor handelaren in Frankrijk en België die via Nederland uitvoeren Aangenomen dat  1,333 ton zachte tarwe wordt uitgevoerd, restitutie = 100 ECU 2.1. Uitvoer van graan door een  Franse handelaar >RUIMTE VOOR DE TABEL> 2.2. Uitvoer van graan door een Belgische handelaar > RUIMTE VOOR DE TABEL> 3.Budgettaire gevolgen >RUIMTE VOOR DE TABEL> 3.1.Uitvoer door Franse  handelaren >RUIMTE VOOR DE TABEL> 3.2.Uitvoer door Belgische handelaren >RUIMTE VOOR DE TABEL> BIJLAGE VII VERKLARENDE WOORDENLIJST De termen in deze lijst zijn in alfabetische  volgorde geplaatst. De code voor iedere term geeft de paragraaf van het verslag aan waarin het  begrip voor het eerst gebezigd is. >RUIMTE VOOR DE TABEL> ANTWOORDEN VAN DE COMMISSIE Algemene opmerking De Commissie is altijd van oordeel geweest  dat de toepassing van de MCB's een belemmering vormt voor het handelsverkeer van landbouwprodukten  en dat de MCB's zo snel mogelijk moeten worden afgeschaft. Daarom heeft zij herhaalde malen, en  voor het eerst in 1976, een regeling inzake systematische afbraak van de MCB's voorgesteld. Pas in  1987 evenwel heeft de Raad over die voorstellen een besluit genomen. Het in 1984 ingevoerde \"switchover\"-mechanisme is een belangrijke stap in de goede richting  geweest. De Commissie is namelijk van oordeel dat dit mechanisme niet alleen tot een snellere  afbraak van de positieve MCB's heeft geleid, maar ook de vaststelling, in 1987, van een regeling  inzake automatische afbraak van de monetaire afwijkingen heeft vergemakkelijkt, en die laatste  regeling beschouwt de Rekenkamer zelf (7.14) als een essentieel element van de afschaffing van het  stelsel van monetair compenserende bedragen. Op het politieke vlak heeft het \"switchover\"-mechanisme bovendien de vaststelling van de  landbouwprijzen vergemakkelijkt. De Commissie is zich evenwel bewust van het complexe karakter van het agromonetaire stelsel en van  de nadelen die aan het \"switchover\"-mechanisme verbonden zijn, met name de gevolgen ervan voor de  prijzen. Daarom tracht zij deze nadelen te ondervangen, en onderzoekt zij welke consequenties de  door de Rekenkamer voorgestelde afschaffing (7.3) van het mechanisme zou hebben. Voorts is het juist dat de ingewikkeldheid van het agromonetaire stelsel het moeilijk maakt een  juist beeld te krijgen van de ontwikkeling van de prijzen. Hieruit mag echter niet worden  geconcludeerd dat het uiteindelijke niveau van de gemeenschappelijke prijzen in de praktijk niet  meer door de Raad wordt bepaald bij de jaarlijkse vaststelling van de landbouwprijzen (7.2). Wat  degenen die op het stuk van het landbouwbeleid de besluiten nemen niet kunnen voorzien zijn de  muntherschikkingen en de consequenties daarvan voor de landbouwprijzen. Zodra zich echter een  dergelijke muntherschikking voordoet worden de gevolgen ervan voor de prijzen uitvoerig geëvalueerd  (en globaal verdisconteerd in de in punt 2.8 bedoelde correctiefactor); met die gevolgen wordt  rekening gehouden, en zij kunnen worden gecorrigeerd bij de vaststelling van de gemeenschappelijke  prijzen enerzijds en bij de besluiten over de afbraak van de monetaire afwijkingen anderzijds. Ook  het begrotingseffect is bekend. 1. INLEIDING Wat de conclusies betreft die de Rekenkamer in haar inleiding formuleert  verwijst de Commissie naar haar antwoorden op punt 7 \"Conclusies en aanbevelingen\". Over het geheel genomen is de beschrijving die de Rekenkamer in een belangrijk deel van haar  verslag geeft van het stelsel van de monetaire compenserende bedragen juist. 3. HET EFFECT VAN DE GROENE KOERSEN OP HET STELSEL VAN DE GEMEENSCHAPPELIJKE  PRIJZEN Verschillen in de gemeenschappelijke prijzen 3.4.(a) De regelmatige aanpassingen van de  groene koersen worden vastgesteld door de Raad. Het is dus uitgesloten dat een Lid-Staat  afzonderlijk het agromonetaire stelsel hanteert om nationale doelstellingen na te streven. Groene koersen en het prijsbeleid van de lid-staten 3.7. De eigenlijke reden waarom de monetaire  afwijkingen voor graanprodukten in 1986/1987 minder werden verkleind dan voor dierlijke produkten  was niet te druk op de inkomens. Voor de dierlijke produkten konden de monetaire afwijkingen in  feite in ruimere mate worden verkleind omdat in de betrokken sectoren hetzij reeds  produktiestabilisatoren bestonden (melk), hetzij het effect van de interventieregeling op het  prijsniveau over het algemeen geringer was; daarom was voor die sectoren het gevaar minder groot  dat de produktie door een verhoging van de prijzen in de nationale valuta zou worden gestimuleerd. 3.12. De contradictie waarop door de Rekenkamer wordt gewezen illustreert het dilemma waarvoor de  Commissie zich geplaatst ziet. Enerzijds moet zij in verband met de ontwikkeling van de produktie  met name de prijzen bevriezen en anderzijds moeten de monetaire compenserende bedragen worden  afgebroken wil men weer tot een economische situatie komen waarin het intracommunautaire  handelsverkeer niet wordt belemmerd. Invloed op de allocatie van de middelen 3.14.(a) De redenering ging op vóórdat het  \"switchover\"-mechanisme werd ingevoerd. De groene koersen zijn in alle gevallen (momenteel met  uitzondering van Griekenland) hoger dan de marktkoers. De omvang van de afwijkingen blijft echter  verschillend naargelang van de Lid-Staat, zodat dus ook de gevolgen van die afwijkingen relatief  gezien verschillen. 3.15. Evenals de Rekenkamer had de Commissie een beter inzicht willen hebben in de economische  gevolgen van het agromonetaire stelsel voor de marktordeningen. Bij het opstellen van haar vier  verslagen heeft zij evenwel dezelfde moeilijkheden ondervonden als de Rekenkamer. 4.\"SWITCH-OVER\"-MECHANISME Gevolgen van de correctiefactor voor de  gemeenschappelijke prijzen 4.7. Telkens wanneer door de Raad een prijs - in groene ECU - werd  vastgesteld was voor de belanghebbenden onmiddellijk ook de reële prijs in de nationale valuta  bekend. 5. BEREKENING EN TOEPASSING VAN DE MCB'S MCB's in de sector varkensvlees 5.7.  Om te voorkomen dat de concurrentie tussen enerzijds in bepaalde Lid-Staten met lage graanprijzen  geproduceerd varkensvlees en anderzijds varkensvlees dat elders wordt geproduceerd, wordt  scheefgetrokken wordt bij de vaststelling van de MCB's voor varkensvlees een minimaal verschil van  acht punten tussen de monetaire afwijkingen voor granen en die voor varkensvlees gehanteerd. Een  rechtvaardiging voor deze acht-puntenregel was op zich zelf reeds het gebruik van  substitutieprodukten (waarvoor geen MCB's gelden) in bepaalde Lid-Staten. Ook dient te worden gepreciseerd dat op 30 januari 1989 als gevolg van de prijsbesluiten voor  1988/1989 in de varkensvleessector geen MCB's meer bestonden, behalve voor Griekenland. 5.8. In deze sector zijn de problemen hoofdzakelijk van structurele aard. De agromonetaire regeling  heeft die problemen voor een deel helpen oplossen. 5.11. Het gevoerde beleid hield in dat de toepassing van de MCB's werd beperkt tot het gedeelte dat  overeenkomt met het aandeel van de grondstoffen in de produktiekosten van varkensvlees. Daarom  wordt het MCB berekend over 35  % van de basisprijs van varkensvlees. Franchises 5.13     5.16. Het agromonetaire stelsel is slechts één van de talrijke factoren die  oorzaak kunnen zijn van verleggingen van de handelsstromen. Tot die factoren behoren met name het  fluctueren van de valuta's binnen de marge van 2,25  %, in het kader van het EMS, de mate waarin de  administratie vlot functioneert, en de haveninfrastructuur. Verwerkte produkten 5.22. Voor produkten die niet in bijlage II bij het Verdrag zijn vermeld kan  het ontbreken van MCB's leiden tot handelsdistorsies, maar ook tot verstoring van de markt als  gevolg van artificiële wijzigingen in de samenstelling van de produkten. Bij het onderzoek  betreffende het drempelniveau beneden hetwelk de MCB's niet worden toegepast moet dus voorzichtig  te werk worden gegaan. Het ingewikkelde karakter van het MCB-stelsel 5.32. De Commissie heeft haar diensten opdracht  gegeven de voorschriften voor zover dat nodig is te vereenvoudigen. Dat geldt ook voor het  agromonetaire stelsel. Fraude en onregelmatigheden 5.35     5.36 Wat het probleem van de smokkel van runderen over de  Ierse grens betreft heeft de Commissie van februari 1986 af controles ter plaatse laten uitvoeren.  De regeling inzake controle op het vervoer van runderen van noord naar zuid is grondig onderzocht,  en daarbij zijn bepaalde leemten aan het licht gekomen. Bij een vervolgcontrole in maart 1988 werd  geconstateerd dat de onderzoeken aan de hand van bewijsstukken \"voldeden\" en dat eerder  geconstateerde lacunes leken te zijn verholpen. Daarbij werd ook opgemerkt dat er op het betrokken  tijdstip geen stimulans meer was om levende runderen te smokkelen, aangezien het MCB-verschil  gering was. Voor granen was er evenwel nog wel een groot verschil in MCB's, en daarom werd een  specifiek onderzoek ter zake nodig geacht. De douaneautoriteiten van het Verenigd Koninkrijk en  Ierland hebben gezamenlijk een onderzoek ingesteld naar de graansmokkel. De diensten van de  Commissie verwachten hierover binnenkort een interimverslag. 6. BUDGETTAIRE GEVOLGEN VAN GROENE KOERSEN EN MCB'S Rechtstreekse budgettaire  gevolgen MCB's (punten 6.1  -  6.4) Wat de aanwijzing van de MCB's op de begroting betreft, bevat  hoofdstuk 28 zeven begrotingslijnen die betrekking hebben op de financiële consequenties van de  MCB's, uitgesplitst enerzijds over intracommunautair handelsverkeer en handel met derde landen en  anderzijds over invoer en uitvoer. Het is juist dat wat het handelsverkeer met derde landen betreft in de begroting alleen de  netto-uitgaven voor de MCB-regeling tot uiting komen. Telkens wanneer namelijk de toepassing van  een MCB tot gevolg heeft dat de geïnde invoerheffing verandert of de uitvoerheffing lager wordt,  worden alleen de nettobedragen van heffingen en restituties in de begroting en de rekeningen  opgenomen en worden de verlagingen noch in de ontvangsten (hoofdstuk 10) noch in de uitgaven  (hoofdstuk 28) verdisconteerd. Hoe onbevredigend deze regeling uit een oogpunt van doorzichtigheid van de begroting ook mag zijn,  zij is de enige die voor alle Lid-Staten aanvaardbaar is en is daarom aangehouden. Sommige  Lid-Staten hebben namelijk indertijd niet gezegd in staat te zijn een gedetailleerde boeking van  twee bedragen uit te voeren voor éénzelfde handelstransactie. Met name de douanediensten in bepaalde Lid-Staten boeken wat de MCB's betreft alleen het nettosaldo  voor een transactie wanneer de handelaar enerzijds een bedrag dient te betalen en anderzijds een  bedrag ontvangt. De Commissie zal nagaan of het mogelijk is een gedetailleerd boekingssysteem in te voeren in alle  Lid-Staten, maar zij wijst erop dat er economisch gezien geen redenen lijken te zijn voor een  wijziging van het huidige systeem van boeking. Indirecte budgettaire gevolgen van het agromonetaire stelsel. Effect van de \"dubbele koers\" (punten  6.10  -  6.23) Om misverstanden te voorkomen wil de Commissie er uitdrukkelijk op wijzen dat  datgene dat wordt aangeduid met \"effect van de dubbele koers\" geen uitgave is die voortvloeit uit  het agromonetaire stelsel en die bij de huidige presentatie van de begroting en de  beheersrekeningen wordt verdoezeld. Voor het opstellen van de begroting en ook de beheersrekeningen wordt gewerkt met de  begrotings-ECU, d.w.z. de ECU waarvan de pariteit wordt bepaald op de wisselmarkten. De  landbouwomrekeningskoers (groene koers) daarentegen is een specifieke rekeneenheid die wordt  gebruikt in de landbouwsector, en dient om een bepaald prijsniveau in de nationale valuta te  garanderen. Toepassing van de groene koers is verplicht voor de landbouwverordeningen, maar voor de  uitvoering van de begroting kan alleen met de ECU worden gewerkt. De coëfficiënt van de dubbele koers geeft de verhouding aan tussen de landbouwomrekeningskoers en  de reële koers van de betrokken valuta. Deze coëfficiënt is in se geen vorm van interventie en ook  geen autonome uitgavencategorie. Daarom kan niet worden gedacht aan aparte boeking van dit element.  Het effect ervan is overigens zeer betrekkelijk. Revaluatie van de spilkoersen en de groene koersen  ten opzichte van de ECU met een parallelle verhoging van de communautaire prijzen zou het effect  van de dubbele koers kleiner maken, zonder dat dit gevolgen zou hebben voor de begrotingskredieten  aangezien de prijzen in de nationale valuta ongewijzigd zouden blijven. De Commissie interpreteert de conclusies van de Rekenkamer dus niet in die zin dat voortaan voor  het beheer van de landbouwuitgaven zowel wat de ramingen (begroting) betreft als bij de uitvoering  (rekeningen) zou moeten worden gewerkt met een andere rekeneenheid dan die waarin is voorzien bij  artikel 10 van het Financieel Reglement. Is het echter de bedoeling dat bij wijze van informatie een globale raming van het \"effect van de  dubbele koers\" wordt gemaakt, dan is de Commissie bereid de mogelijkheid te onderzoeken om in haar  voorontwerp van begroting en in de beheersrekeningen een toelichting op te nemen. 6.19     6.20. Zie het antwoord op de punten 5.13 tot en met 5.16. Invloed van het \"switchover\"-mechanisme op de begroting (punt 6.26) Gelet op de opvattingen die  door de Raad steeds zijn gehuldigd is de hypothese dat de verhogingen van de prijzen in ECU kleiner  zouden zijn geweest wegens de druk die wordt uitgeoefend om tot een restrictief prijsbeleid te  komen onhoudbaar. De wijziging van het agromonetaire stelsel door de invoering van de \"switchover\"  is voorts juist nodig gebleken omdat deze hypothese onhoudbaar bleek. 7. VOORNAAMSTE CONCLUSIES EN AANBEVELINGEN De Commissie wenst te herinneren aan  bepaalde standpunten die reeds in de algemene opmerking zijn aangegeven. Zij is van oordeel dat het  \"switchover\"-mechanisme (7.2 en 7.3) op politiek vlak de jaarlijkse vaststelling van de  landbouwprijzen heeft vergemakkelijkt, maar ook de vaststelling van een regeling voor de  automatische afbraak van de monetaire afwijkingen, waarvan de Rekenkamer zelf vindt dat zij een  essentieel element van de afschaffing van het agromonetaire stelsel is (7.14). Het agromonetaire stelsel is weliswaar zo ingewikkeld dat het moeilijk is een juist beeld te  krijgen van de ontwikkeling van de prijzen, maar het zou niet juist zijn te concluderen dat het  uiteindelijke niveau van de gemeenschappelijke prijzen in de praktijk niet meer door de Raad wordt  bepaald bij de jaarlijkse vaststelling van de landbouwprijzen (7.2 en 7.6). Welke muntherschikkingen zullen plaatsvinden en wat daarvan de gevolgen voor de landbouwprijzen  zullen zijn is namelijk een factor die de beleidsmakers bij het nemen van besluiten over het  landbouwbeleid niet kunnen incalculeren. Zodra evenwel aan een dergelijke muntherschikking wordt  gedacht worden de gevolgen ervan voor de prijzen grondig geëvalueerd; op basis daarvan kunnen bij  de vaststelling van de landbouwprijzen enerzijds en bij de besluiten voor de afbraak van de  monetaire afwijkingen anderzijds correcties worden aangebracht. Bovendien is ook het  begrotingseffect bekend. Wat de \"driehoekshandel\" (7.12) betreft bevestigt de Commissie dat zij telkens wanneer dergelijke  praktijken aan het licht kwamen, snel heeft gereageerd. De Commissie is zich bewust van het complexe karakter van het agromonetaire stelsel (7.13). Zij  probeert de daaraan verbonden nadelen te ondervangen en onderzoekt hoe de regeling kan worden  afgeschaft en wat de gevolgen daarvan zouden zijn. Voorts is het juist dat de marktordeningen door het agromonetaire stelsel zijn verstoord (7.15),  maar het gaat hier om een noodzakelijk kwaad, en men kan zich afvragen wat er zou zijn gebeurd als  deze \"verstoringen\" er niet zouden zijn geweest. Dat is voorts ook de redenering die reeds in 1973  door het Hof van Justitie is gevolgd in de Zaak REWE-Zentrale/HZA Kehl (). De Commissie bevestigt nogmaals dat zij, met het oog op de totstandbrenging van de grote Europese  markt in 1992, hoopt de eenheid van de landbouwprijzen volledig te kunnen herstellen, en dat kan  alleen als er op andere gebieden voortgang wordt geboekt (bij voorbeeld op het gebied van de  economische en de monetaire integratie). Bijlage 4 Grondslagen van het \"switchover\"-mechanisme 1. In 1984 is het \"switchover\"-mechanisme  ingevoerd omdat het over het algemeen moeilijker is positieve MCB's af te breken, met of zonder  verlaging van de prijzen in nationale valuta, dan negatieve MCB's. () Arrest van  het Hof van 25 october 1973 in zaak nr. 10/73.",
  "source": "EUR LEX"
}