{
  "url": "http://www.w3.org/1999/xhtml\"><!--",
  "content": "L_2012140NL.01003201.xml 30.5.2012 NL Publicatieblad van de Europese Unie L 140/32 GEDELEGEERDE VERORDENING (EU) Nr. 449/2012 VAN DE COMMISSIE van 21 maart 2012 tot aanvulling van Verordening (EG) nr. 1060/2009 van het Europees Parlement en de Raad met betrekking tot technische reguleringsnormen betreffende te verstrekken gegevens voor de registratie en certificatie van ratingbureaus (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EG) nr. 1060/2009 van het Europees Parlement en de Raad van 16 september 2009 inzake ratingbureaus ( 1 ) , en met name artikel 21, lid 4, onder a) en b), Overwegende hetgeen volgt: (1) In overeenstemming met de algemene doelstellingen van Verordening (EG) nr. 1060/2009, en met name de verbetering van de kwaliteit van de in de Unie afgegeven ratings en de bevordering van de financiële stabiliteit en van de bescherming van consument en belegger, moet deze verordening ervoor zorgen dat de gegevens die tijdens het registratie- en certificatieproces aan de Europese Autoriteit voor effecten en markten (European Securities and Markets Authority — ESMA) moeten worden verstrekt, volgens uniforme regels worden medegedeeld, zodat de ESMA in staat is met kennis van zaken een besluit over de registratie of certificatie van een ratingbureau te nemen. (2) Verwacht wordt dat de uit de verstrekking van aanvullende gegevens voortvloeiende langeretermijnvoordelen op het gebied van beleggersbescherming en financiële stabiliteit zullen opwegen tegen potentiële extra registratiekosten op korte termijn. (3) In deze verordening wordt vastgelegd welke gegevens de ESMA dient te ontvangen bij een registratieaanvraag van een ratingbureau. Sommige op grond van deze verordening vereiste gegevens hoeven mogelijk niet door een nieuw ratingbureau te worden verstrekt omdat dit om een ontheffing heeft verzocht, geen eerdere ervaring met het ratingbedrijf heeft, of om andere redenen. Deze verordening mag geen toegangsbelemmering vormen voor nieuwe ratingbureaus die de markt willen betreden. Dat neemt echter niet weg dat een aanvrager duidelijk dient uiteen te zetten waarom hij in zijn aanvraag bepaalde gegevens niet heeft verstrekt. (4) Alle aan de ESMA medegedeelde gegevens dienen te worden verstrekt op een duurzame drager die voor toekomstig gebruik kan worden bijgehouden. Ter vergemakkelijking van de identificatie van de door een ratingbureau medegedeelde gegevens, moeten alle documenten identificeerbaar zijn door middel van een referentienummer. (5) Opdat de ESMA kan beoordelen of belangenconflicten die uit de activiteiten en zakelijke belangen van de eigenaars van een ratingbureau voortvloeien, eventueel aan de onafhankelijkheid van een ratingbureau afbreuk kunnen doen, dient een ratingbureau verplicht te zijn gegevens te verstrekken over de activiteiten van zijn eigenaars en over de eigenaar van zijn moederonderneming. (6) Een ratingbureau dient gegevens over de samenstelling, werking en onafhankelijkheid van zijn bestuursorganen te verstrekken opdat de ESMA kan beoordelen of de structuur van de corporate governance de onafhankelijkheid van het ratingbureau verzekert en het vermijden van belangenconflicten waarborgt. (7) Om de ESMA in staat te stellen zowel de betrouwbaarheid als de ervaring en bekwaamheid van de hoogste leiding te beoordelen, dient een ratingbureau het curriculum vitae, een recent uittreksel uit het strafregister en eigen verklaringen over de betrouwbaarheid van zijn hoogste leiding te verstrekken. (8) Om te kunnen beoordelen hoe belangenconflicten worden vermeden of beheerd en bekendgemaakt, dient een ratingbureau de ESMA een actueel overzicht van bestaande en potentiële belangenconflicten te verstrekken dat ten minste betrekking heeft op de belangenconflicten die voortvloeien uit het verrichten van nevendiensten, de uitbesteding van ratingactiviteiten en de interactie met gelieerde derden. Bij het opsporen van de belangenconflicten voor de opstelling van het overzicht, dient een ratingbureau rekening te houden met belangenconflicten die kunnen worden veroorzaakt door entiteiten die deel uitmaken van de gehele groep van ondernemingen waartoe het behoort. Binnen een groep gemaakte afspraken over de taakverdeling en het verrichten van nevendiensten door verschillende entiteiten binnen de groep van ondernemingen dienen derhalve in aanmerking te worden genomen. (9) Hoewel de bijkantoren van een in de Unie gevestigd ratingbureau geen rechtspersoonlijkheid hebben, dienen de ratingbureaus afzonderlijke gegevens over hun bijkantoren te verstrekken zodat de ESMA in staat is zich een duidelijk beeld te vormen van de positie van de bijkantoren in de organisatiestructuur, de betrouwbaarheid en deskundigheid van de hoogste leiding van de bijkantoren te toetsen, en te beoordelen of de bestaande controlemechanismen en compliance- en andere functies mogen worden aangemerkt als zijnde deugdelijk genoeg om de risico’s van de bijkantoren op adequate wijze te onderkennen, te evalueren en te beheren. (10) De over mogelijke belangenconflicten met nevendiensten vereiste gegevens dienen betrekking te hebben op alle bedrijfsactiviteiten van het ratingbureau die geen onderdeel van de ratingactiviteiten vormen. (11) Teneinde de ESMA in staat te stellen om te beoordelen of een toezicht- en regelgevingskader van een derde land als „even streng als” het geldende Uniestelsel kan worden aangemerkt, dient een ratingbureau dat voornemens is in het betrokken derde land afgegeven ratings te bekrachtigen, de ESMA gedetailleerde gegevens te verstrekken over het toezicht- en regelgevingskader van het derde land en over de wijze waarop het zich tot het geldende Uniestelsel verhoudt. Wanneer de ESMA reeds over deze gegevens beschikt omdat deze in andere bekrachtigingsaanvragen zijn verstrekt en wanneer de ESMA oordeelt dat het toezicht- en regelgevingskader van het derde land als even streng als het geldende Uniestelsel kan worden aangemerkt, dienen de verzoekende ratingbureaus te worden vrijgesteld van de verplichting om deze gegevens te verstrekken. De verzoekende ratingbureaus moeten in elk geval kunnen aantonen dat het ratingbureau van het derde land de ratingactiviteiten die in de afgifte van de te bekrachtigen rating resulteren, op zodanige wijze uitoefent dat aan de vereisten van het stelsel van het derde land is voldaan en dat er procedures bestaan om de uitoefening van ratingactiviteiten door het ratingbureau van het derde land te monitoren. (12) In deze verordening wordt aangegeven welke gegevens een ratingbureau moet verstrekken in zijn certificatieaanvraag en voor de beoordeling van de systeemrelevantie van het ratingbureau als gevolg van het belang ervan voor de financiële stabiliteit of integriteit van financiële markten als bedoeld in artikel 5 van Verordening (EG) nr. 1060/2009. De systeemrelevantie van het ratingbureau en zijn ratingactiviteiten als gevolg van het belang ervan voor de stabiliteit van een of meer lidstaten dient in deze verordening te worden afgemeten aan de omvang van zijn ratingactiviteiten en aan de verwevenheid van de gebruikers van zijn ratings in de Unie. (13) Deze verordening is gebaseerd op de ontwerpen van technische reguleringsnormen die de ESMA volgens de procedure van artikel 10 van Verordening (EU) nr. 1095/2010 van het Europees Parlement en de Raad ( 2 ) aan de Commissie heeft voorgelegd. (14) De ESMA heeft openbare raadplegingen gehouden over de ontwerpen van technische reguleringsnormen waarop deze verordening is gebaseerd, de mogelijke daaraan verbonden kosten en voordelen geanalyseerd en de bij artikel 37 van Verordening (EU) nr. 1095/2010 opgerichte Stakeholdergroep effecten en markten om advies verzocht, HEEFT DE VOLGENDE VERORDENING VASTGESTELD: HOOFDSTUK 1 ONDERWERP Artikel 1 Onderwerp In deze verordening worden de regels vastgelegd tot bepaling van de gegevens die een ratingbureau aan de ESMA moet verstrekken in: a) zijn registratieaanvraag, als aangegeven in bijlage II bij Verordening (EG) nr. 1060/2009; of b) zijn certificatieaanvraag of bij de beoordeling van zijn systeemrelevantie als gevolg van zijn belang voor de financiële stabiliteit of integriteit van de financiële markten als bedoeld in artikel 5 van Verordening (EG) nr. 1060/2009. HOOFDSTUK 2 REGISTRATIE AFDELING 1 Algemeen Artikel 2 Vorm van de aanvraag 1.   Een registratieaanvraag wordt ingediend op een drager waarop gegevens op zodanige wijze zijn opgeslagen dat zij later kunnen worden geraadpleegd en waarmee de opgeslagen gegevens ongewijzigd kunnen worden gereproduceerd. 2.   Een ratingbureau geeft een uniek referentienummer aan elk document dat het indient. Het zorgt ervoor dat in de gegevens die het mededeelt, duidelijk wordt aangegeven op welk specifiek vereiste van deze verordening de gegevens betrekking hebben en in welk document de gegevens zijn verstrekt. Het ratingbureau neemt in zijn aanvraag de tabel van bijlage I op om duidelijk aan te geven in welk document de op grond van deze verordening te verstrekken gegevens zijn opgenomen. 3.   Indien een vereiste van deze verordening niet op de aanvraag van een ratingbureau van toepassing is, vermeldt het dit feit in de tabel van bijlage I en legt het uit waarom. 4.   Ingeval een groep van ratingbureaus een registratievraag indient, wordt in de aanvraag duidelijk vermeld op welk ratingbureau de gegevens betrekking hebben. Wanneer dezelfde gegevens op meer dan een ratingbureau van de groep van ratingbureaus betrekking hebben, wordt bij de invulling van de tabel van bijlage I aan de gemeenschappelijke gegevens hetzelfde referentienummer gegeven. Artikel 3 Verklaring ter bevestiging van de juistheid en volledigheid van de aanvraag Alle in de loop van het registratie- en certificatieproces aan de ESMA medegedeelde gegevens gaan vergezeld van een brief die door een lid van de hoogste leiding van het ratingbureau of door een door de hoogste leiding gemachtigde vertegenwoordiger is ondertekend en waarin wordt bevestigd dat de medegedeelde gegevens op de datum van de mededeling ervan voor zover hun bekend juist en volledig zijn. Artikel 4 Aantal werknemers Alle gegevens over het aantal werknemers worden verstrekt in voltijdsequivalenten, berekend als het totale aantal gewerkte uren gedeeld door het maximumaantal bezoldigde uren in een werkjaar als omschreven in het toepasselijke nationale recht. Artikel 5 Ratingklassen Bij de verstrekking van gegevens over ratingklassen worden de volgende ratingklassen gehanteerd: a) ratings van overheden en overheidsfinancieringen; b) ratings van gestructureerde financieringen; c) ratings van ondernemingen: i) financiële instellingen, met inbegrip van kredietinstellingen en beleggingsondernemingen; ii) verzekeringsondernemingen; iii) particuliere emittenten die niet als een financiële instelling of een verzekeringsonderneming worden beschouwd. Artikel 6 Gedragslijnen en procedures 1.   In een aanvraag medegedeelde gedragslijnen en procedures bevatten of gaan vergezeld van het volgende: a) een vermelding van de persoon die voor de goedkeuring en handhaving van de gedragslijnen en procedures verantwoordelijk is; b) een beschrijving van de wijze waarop de inachtneming van de gedragslijnen en procedures zal worden afgedwongen en gemonitord, met vermelding van de persoon die daarvoor verantwoordelijk is; c) een beschrijving van de maatregelen die worden getroffen in geval van een inbreuk op de gedragslijnen; d) een beschrijving van de procedure voor de rapportage aan de ESMA van een op de gedragslijnen of procedures gepleegde wezenlijke inbreuk die in een schending van de voorwaarden voor de eerste registratie of certificatie kan resulteren. 2.   Een ratingbureau kan voldoen aan de uit hoofde van deze verordening op hem rustende verplichting om gegevens over zijn gedragslijnen en procedures mede te delen door een kopie van de gedragslijnen en procedures in kwestie te verstrekken. Artikel 7 Identificatie, rechtsvorm en ratingklassen Een ratingbureau verstrekt het volgende aan de ESMA: a) de in bijlage II bij deze verordening opgesomde gegevens; b) een uittreksel uit het toepasselijke handelsregister, dan wel een ander bewijsstuk van de plaats van oprichting en de reikwijdte van de bedrijfsactiviteiten van het ratingbureau, op de datum van de aanvraag. AFDELING 2 Eigendomsstructuur Artikel 8 Eigenaars en moederonderneming van een ratingbureau 1.   Een ratingbureau verstrekt het volgende aan de ESMA: a) een lijst van alle personen die rechtstreeks of middellijk ten minste 5 % van het kapitaal of de stemrechten van het ratingbureau bezitten of wier deelneming de mogelijkheid inhoudt een invloed van betekenis op de bedrijfsvoering van het ratingbureau uit te oefenen; b) de in de punten 1 en 2 van bijlage III bedoelde gegevens met betrekking tot elk van deze personen. 2.   Een ratingbureau verstrekt ook de volgende gegevens aan de ESMA: a) een lijst van alle ondernemingen waarin een in lid 1 bedoelde persoon ten minste 5 % van het kapitaal of de stemrechten bezit of over de bedrijfsvoering waarvan deze persoon invloed van betekenis uitoefent; b) een beschrijving van hun bedrijfsactiviteit als bedoeld in punt 3 van bijlage III. 3.   Ingeval een ratingbureau een moederonderneming heeft, geeft het aan: a) in welk land de moederonderneming is gevestigd; b) of de moederonderneming een vergunning heeft of geregistreerd is en onder toezicht staat. Artikel 9 Eigendomsstructuurschema Een ratingbureau verstrekt de ESMA een schema met de eigendomsverbanden tussen een eventuele moederonderneming, dochterondernemingen en alle andere verbonden entiteiten die in de Unie gevestigd zijn en de bijkantoren ervan. De in het schema voorkomende ondernemingen worden geïdentificeerd aan de hand van hun volledige naam, hun rechtsvorm en het adres van de statutaire zetel en het hoofdkantoor. AFDELING 3 Organisatiestructuur en corporate governance Artikel 10 Organisatieschema Een ratingbureau verstrekt de ESMA een organisatieschema met zijn organisatiestructuur, waarin duidelijk wordt aangegeven welke de belangrijke taken zijn en welke persoon voor elke belangrijke taak verantwoordelijk is. Personen met belangrijke taken zijn ten minste leden van de hoogste leiding, personen die de activiteiten van de bijkantoren leiden, en hoofdratinganalisten. Ingeval het ratingbureau nevendiensten verricht, wordt in het organisatieschema ook een gedetailleerd overzicht gegeven van de organisatiestructuur met betrekking tot deze diensten. Artikel 11 Organisatiestructuur 1.   Een ratingbureau verstrekt de ESMA gegevens over zijn gedragslijnen en procedures met betrekking tot zijn compliancefunctie als bedoeld in afdeling A, punt 5, van bijlage I bij Verordening (EG) nr. 1060/2009 en zijn toetsingsfunctie als bedoeld in afdeling A, punt 9, van bijlage I bij Verordening (EG) nr. 1060/2009, alsook gegevens over de vastgestelde gedragslijnen en procedures om aan de vereisten van afdeling A, punten 4 en 10, van bijlage I bij Verordening (EG) nr. 1060/2009 te voldoen. De overeenkomstig dit lid te verstrekken gegevens bevatten de in de punten 1, 3 en 4 van bijlage IV bedoelde informatie. 2.   Wanneer de in lid 1 bedoelde gedragslijnen en procedures op het niveau van een groep van ondernemingen worden toegepast, verstrekt een ratingbureau de ESMA ook de in punt 2 van bijlage IV beschreven gegevens. 3.   Een ratingbureau verstrekt de ESMA ook de in bijlage X bedoelde gegevens. Artikel 12 Corporate governance 1.   Een ratingbureau verstrekt de ESMA gegevens over zijn interne gedragslijnen op het gebied van corporate governance en de procedures voor en het mandaat van de hoogste leiding, met inbegrip van het toezichthoudende of bestuursorgaan, alsook de onafhankelijke leden en, in voorkomend geval, de commissies ervan. 2.   Ingeval een ratingbureau zich houdt aan een erkende gedragscode op het gebied van corporate governance, geeft het aan om welke code het gaat en legt het uit waarom het in sommige situaties van de code afwijkt. 3.   Een ratingbureau verstrekt de in de punten 1 en 2 van bijlage V bedoelde gegevens over de leden van zijn toezichthoudende of bestuursorgaan. 4.   Een ratingbureau verstrekt de ESMA een kopie van de in punt 3 van bijlage V bedoelde documenten. AFDELING 4 Financiële middelen voor het uitoefenen van ratingactiviteiten Artikel 13 Financiële verslagen 1.   Een ratingbureau verstrekt de ESMA een kopie van zijn jaarlijkse financiële verslagen, in voorkomend geval met inbegrip van een enkelvoudige en geconsolideerde jaarrekening, voor de drie boekjaren vóór de datum van indiening van zijn aanvraag, voor zover deze beschikbaar zijn. Ingeval de jaarrekening van het ratingbureau aan wettelijke controle in de zin van artikel 2, punt 1, van Richtlijn 2006/43/EG van het Europees Parlement en de Raad van 17 mei 2006 betreffende de wettelijke controles van jaarrekeningen en geconsolideerde jaarrekeningen ( 3 ) onderworpen is, bevatten de financiële verslagen het verslag over de controle van de jaarrekening en de geconsolideerde jaarrekening. 2.   Ingeval de in lid 1 bedoelde financiële verslagen voor de vereiste periode niet beschikbaar zijn, verstrekt een ratingbureau de ESMA een tussentijds financieel verslag. 3.   Wanneer het ratingbureau een dochteronderneming is die van een groep van ondernemingen deel uitmaakt, verstrekt het de jaarlijkse financiële verslagen van de moederonderneming voor de drie boekjaren die aan de datum van indiening van zijn aanvraag voorafgaan. 4.   Een ratingbureau verstrekt de ESMA een beschrijving van de maatregelen die het heeft genomen om ervoor te zorgen dat een deugdelijke boekhoudprocedure wordt gevolgd. AFDELING 5 Personeel en vergoeding Artikel 14 Gedragslijnen en procedures voor het personeel 1.   Een ratingbureau verstrekt de ESMA gegevens over de gedragslijnen en procedures met betrekking tot het volgende: a) de melding overeenkomstig afdeling C, punt 5, van bijlage I bij Verordening (EG) nr. 1060/2009 aan de compliance officer van alle situaties waarin een van de in afdeling C, punt 1, van bijlage I bij Verordening (EG) nr. 1060/2009 bedoelde personen van oordeel is dat een andere dergelijke persoon zich gedraagt op een wijze die hij illegaal acht; b) de rotatie van hoofdratinganalisten, ratinganalisten en personen die ratings goedkeuren; c) de gevolgde praktijken voor de vergoeding en prestatiebeoordeling van ratinganalisten, personen die ratings goedkeuren, leden van de hoogste leiding en de compliance officer; d) de voor het ratingproces relevante opleiding en ontwikkeling, met inbegrip van elk onderzoek of ander type van formele evaluatie dat voor de uitvoering van ratingactiviteiten is vereist. 2.   Een ratingbureau verstrekt ook het volgende aan de ESMA: a) een beschrijving van de getroffen maatregelen om het risico van een te grote afhankelijkheid van individuele werknemers te verkleinen; b) voor elke ratingklasse, gegevens over de omvang en de ervaring van de kwantitatieve teams die voor de ontwikkeling en toetsing van methodologieën en modellen verantwoordelijk zijn; c) de naam en functie van elke werknemer van het ratingbureau die hetzij persoonlijk, hetzij namens het ratingbureau, verplichtingen heeft ten aanzien van een andere entiteit binnen de groep van ratingbureaus; d) de gemiddelde jaarlijkse vaste en variabele beloning van ratinganalisten, hoofdanalisten en de compliance officer voor elk van de voorgaande drie boekjaren. 3.   Een ratingbureau beschrijft de regelingen die zijn getroffen om ervoor te zorgen dat het ervan in kennis wordt gesteld wanneer een ratinganalist zijn arbeidsverhouding beëindigt en gaat werken voor een beoordeelde entiteit, als bedoeld in afdeling C, punt 6, van bijlage I bij Verordening (EG) nr. 1060/2009. Een ratingbureau beschrijft de regelingen die zijn getroffen om ervoor te zorgen dat de in afdeling C, punt 1, van bijlage I bij Verordening (EG) nr. 1060/2009 bedoelde personen zich bewust zijn van het in afdeling C, punt 7, van bijlage I bij Verordening (EG) nr. 1060/2009 bedoelde verbod. Artikel 15 Deskundigheid en betrouwbaarheid 1.   Een ratingbureau verstrekt de ESMA het curriculum vitae, met onder meer het arbeidsverleden met vermelding van de relevante data, de benaming van de beklede posities en een beschrijving van de vervulde functies, voor elk van de volgende personen: a) de leden van de hoogste leiding; b) de personen die zijn aangewezen om het bedrijf van de bijkantoren te leiden; c) de personen die verantwoordelijk zijn voor de interne audit, de interne controle, de compliancefunctie, de risicobeoordeling en de toetsingsfunctie. 2.   Een ratingbureau verstrekt de ESMA de volgende gegevens met betrekking tot elk lid van zijn hoogste leiding: a) een recent uittreksel uit het strafregister van het land van herkomst van de betrokken persoon, tenzij de bevoegde nationale instanties geen dergelijk uittreksel verstrekken; b) een eigen verklaring over zijn betrouwbaarheid, met inbegrip van ten minste de in bijlage VI bedoelde verklaringen die door de betrokken persoon zijn ondertekend. AFDELING 6 Afgifte en toetsing van ratings Artikel 16 Ontwikkeling, validatie, toetsing en openbaarmaking van ratingmethodologieën 1.   Een ratingbureau verstrekt de ESMA voor elke ratingklasse een algemene beschrijving van de voornaamste modellen en methodologieën die voor de vaststelling van ratings worden gehanteerd. 2.   Een ratingbureau verstrekt de ESMA de volgende gegevens over zijn gedragslijnen en procedures: a) gegevens over de ontwikkeling, validatie en toetsing van zijn ratingmethodologieën, waarbij ten minste de in punt 1 van bijlage VII bedoelde gegevens worden verstrekt; b) gegevens over de openbaarmaking van de ratingmethodologieën en beschrijvingen van de modellen en belangrijke aan ratings ten grondslag liggende aannamen die in het kader van zijn ratingactiviteiten worden gehanteerd, als bedoeld in afdeling E, punt 5, van bijlage I bij Verordening (EG) nr. 1060/2009. Artikel 17 Afgifte van ratings 1.   Een ratingbureau verstrekt de ESMA de volgende gegevens: a) de voor elke ratingklasse gebruikte ratingnomenclaturen; b) de definitie van alle ratings en statussen die door het ratingbureau worden gehanteerd; c) de gevolgde gedragslijnen en procedures voor de afgifte van ratings, waarbij ten minste de in punt 2 van bijlage VII bedoelde gegevens worden verstrekt; d) het mandaat van alle ratingcomités; e) een beschrijving van de regelingen die zijn getroffen om een ratingbesluit openbaar te maken, waarbij ten minste de in punt 3 van bijlage VII bedoelde gegevens worden verstrekt; f) een beschrijving van de procedures om ervoor te zorgen dat een methodologie consistent wordt toegepast en geïmplementeerd voor alle ratingklassen, kantoren en regio’s. 2.   Een ratingbureau geeft aan welke verschillen er bestaan tussen de in lid 1, onder c) en e), bedoelde gedragslijnen en procedures voor de behandeling van ongevraagde en gevraagde ratings. 3.   Ingeval het ratingproces op gezette tijden door een onafhankelijke derde wordt gecontroleerd, verstrekt het ratingbureau de ESMA het laatste controleverslag. 4.   Een ratingbureau verstrekt de ESMA ook de volgende gegevens: a) bijzonderheden en criteria voor de selectie van gegevensverstrekkers; b) bijzonderheden over de betrouwbaarheid van de in ratingmodellen ingevoerde interne en externe gegevens; c) bijzonderheden over de gebruikte gegevensbronnen. Artikel 18 Monitoren van ratings Een ratingbureau verstrekt de ESMA gegevens over zijn gedragslijnen en procedures met betrekking tot het volgende: a) het monitoren van ratings, met vermelding van alle verschillen tussen gevraagde en ongevraagde ratings, waarbij ten minste de in punt 4 van bijlage VII bedoelde gegevens worden verstrekt; b) de openbaarmaking van het besluit om een rating te toetsen of te wijzigen; c) het monitoren van de gevolgen voor ratings van veranderingen in het macro-economische klimaat of de omstandigheden op de financiële markten, als beschreven in artikel 8, lid 5, van Verordening (EG) nr. 1060/2009. AFDELING 7 Beschrijving van de procedures en methodologieën om ratings af te geven en te toetsen Artikel 19 Vereisten voor de presentatie van ratings Een ratingbureau verstrekt de ESMA gegevens over het volgende: a) de gedragslijnen en procedures voor de inachtneming van de in de volgende bepalingen van Verordening (EG) nr. 1060/2009 vastgelegde vereisten voor de openbaarmaking van ratings: i) artikel 10, leden 1, 2 en 5; ii) afdeling D, deel I, van bijlage I; b) ingeval het ratingbureau ratings voor gestructureerde instrumenten afgeeft, de gedragslijnen en procedures voor de inachtneming van de volgende bepalingen van Verordening (EG) nr. 1060/2009: i) artikel 10, lid 3, ii) afdeling B, punt 4, van bijlage I; iii) afdeling D, deel II, van bijlage I; c) steekproeven van typische ratingverslagen of andere documenten die aantonen hoe het ratingbureau aan deze openbaarmakingsvereisten voldoet of voornemens is te voldoen; d) steekproeven van typische ratingletters voor elke klasse van ratings die door het ratingbureau worden opgesteld. AFDELING 8 Belangenconflicten Artikel 20 Onafhankelijkheid en vermijden van belangenconflicten 1.   Een ratingbureau verstrekt de ESMA gegevens over zijn gedragslijnen en procedures voor het identificeren, beheren en openbaar maken van belangenconflicten en over de regels voor ratinganalisten en andere personen die rechtstreeks bij ratingactiviteiten betrokken zijn, waarbij ten minste de vereisten van bijlage VIII worden bestreken. 2.   Een ratingbureau beschrijft de gevolgde procedure om ervoor te zorgen dat de betrokken personen zich bewust zijn van de in lid 1 bedoelde gedragslijnen en procedures. Een ratingbureau beschrijft de getroffen regelingen om ervoor te zorgen dat de toetsingsfunctie die met de toetsing van de in afdeling A, punt 9, van bijlage I bij Verordening (EG) nr. 1060/2009 bedoelde methodologieën is belast, onafhankelijk is van de met ratingactiviteiten belaste bedrijfslijnen. 3.   Een ratingbureau beschrijft de bestaande controles, met inbegrip van de via informatiesystemen uitgevoerde controles, om te voldoen aan de vereisten van artikel 7, leden 2 en 3, van Verordening (EG) nr. 1060/2009 betreffende de onderhandelingen over vergoedingen en de voorschriften voor bij ratingactiviteiten betrokken personen. 4.   Een ratingbureau beschrijft alle andere maatregelen en controles waarin is voorzien om de onafhankelijkheid van zijn ratinganalisten te waarborgen. Artikel 21 Overzicht van belangenconflicten 1.   Een ratingbureau verstrekt de ESMA een actueel overzicht van bestaande en potentiële belangenconflicten die voor het ratingbureau van belang zijn. Ingeval een ratingbureau deel uitmaakt van een groep van ondernemingen, neemt het in het overzicht alle belangenconflicten op die worden veroorzaakt door andere entiteiten die tot zijn groep van ondernemingen behoren. 2.   Het overzicht van bestaande en potentiële belangenconflicten bevat de volgende potentiële belangenconflicten: a) alle potentiële belangenconflicten met gelieerde derden; b) alle potentiële belangenconflicten die uit het verrichten van nevendiensten en uitbestede ratingactiviteiten voortvloeien; 3.   In het in lid 1 bedoelde overzicht wordt uitgelegd hoe potentiële belangenconflicten worden weggenomen, beheerd en openbaar gemaakt. Artikel 22 Uit nevendiensten voortvloeiende belangenconflicten 1.   Een ratingbureau verstrekt de ESMA een beschrijving van de personele en technische middelen die de rating- en nevendiensten van het ratingbureau of de groep van ondernemingen waartoe het behoort, met elkaar delen. 2.   Een ratingbureau beschrijft de getroffen regelingen om alle bestaande of potentiële belangenconflicten tussen het ratingbedrijf en de nevendiensten te voorkomen, openbaar te maken en te beperken. 3.   Een ratingbureau verstrekt de ESMA een kopie van de resultaten van alle verrichte interne beoordelingen om bestaande of potentiële belangenconflicten tussen het ratingbedrijf en de nevendiensten op te sporen. AFDELING 9 Programma van werkzaamheden Artikel 23 Gegevens over het programma van werkzaamheden Een ratingbureau verstrekt de ESMA de in bijlage IX beschreven gegevens die betrekking hebben op een periode van drie jaar na de registratiedatum. AFDELING 10 Gebruik van bekrachtigingen Artikel 24 Verwacht gebruik van bekrachtigingen Ingeval een ratingbureau voornemens is in derde landen afgegeven ratings overeenkomstig artikel 4, lid 3, van Verordening (EG) nr. 1060/2009 te bekrachtigen, verstrekt het de ESMA de in bijlage XI bedoelde gegevens. AFDELING 11 Uitbesteding Artikel 25 Uitbestedingsvereisten 1.   Ingeval een ratingbureau belangrijke operationele functies uitbesteedt, verstrekt het de ESMA de volgende gegevens: a) zijn gedragslijnen met betrekking tot uitbesteding; b) een beschrijving van de wijze waarop het de aan de uitbesteding van belangrijke operationele functies verbonden risico’s wil opsporen, beheren en monitoren; c) een kopie van de uitbestedingsovereenkomsten tussen het ratingbureau en de entiteit waaraan activiteiten worden uitbesteed; d) een kopie van elk intern of extern verslag dat in de afgelopen vijf jaar over de uitbestede activiteiten is uitgebracht. 2.   Voor de toepassing van lid 1 wordt onder belangrijke operationele functies het volgende verstaan: ratingtoetsing, hoofdanalist, ontwikkeling en toetsing van ratingmethodologieën, goedkeuring van ratings, interne kwaliteitscontrole, gegevensopslag, IT-systemen, IT-ondersteuning en boekhouding. HOOFDSTUK 3 CERTIFICATIE AFDELING 1 Certificatieaanvraag Artikel 26 Bij een certificatieaanvraag te verstrekken gegevens 1.   Een ratingbureau verstrekt de ESMA de volgende gegevens: a) de op grond van de punten 1 tot en met 10 van bijlage II te verstrekken algemene gegevens; b) de in artikel 8 bedoelde gegevens over zijn eigenaars; c) het in artikel 10 bedoelde organisatieschema; d) nadere bijzonderheden over de getroffen regelingen om alle bestaande of potentiële belangenconflicten tussen het ratingbedrijf en de nevendiensten te voorkomen, openbaar te maken en te beperken; e) de in artikel 13 bedoelde gegevens over de financiële middelen van het ratingbureau. 2.   Een ratingbureau verstrekt de ESMA de volgende gegevens over zijn bedrijfsactiviteiten: a) voor de voorgaande drie jaar, het aantal vast en tijdelijk in dienst genomen en bij de rating- en nevendiensten betrokken werknemers; b) indien de aanvrager een bijkantoor heeft, het aantal werknemers dat in elk bijkantoor bij het rating- en nevenbedrijf betrokken is; c) het aantal ratinganalisten dat bij de aanvrager in dienst is, met inbegrip van het aantal ratinganalisten dat in elk bijkantoor in dienst is indien het ratingbureau bijkantoren heeft; d) indien het ratingbureau voornemens is een nieuw bijkantoor op te richten, een beschrijving van het type bedrijfsactiviteiten dat het nieuwe bijkantoor naar verwachting zal ontplooien, de volledige naam en het volledige adres ervan, en het tijdschema voor de oprichting ervan; e) indien een ratingbureau voornemens is nieuwe nevendiensten te verrichten, een beschrijving van de nieuwe diensten en het tijdschema voor de aanvang van het verrichten ervan; f) de op boekjaarbasis en als percentage van de totale inkomsten gepresenteerde inkomsten die rating- en nevendiensten de afgelopen drie jaar voor het ratingbureau hebben gegenereerd; g) indien het ratingbureau een of meer bijkantoren heeft, de op boekjaarbasis en als percentage van de totale inkomsten gepresenteerde inkomsten die elk bijkantoor de afgelopen drie jaar voor het ratingbureau heeft gegenereerd. 3.   Een ratingbureau verstrekt de ESMA ook de volgende gegevens over de ratings die het afgeeft of voornemens is af te geven: a) de ratingklassen; b) de voor elke ratingklasse gebruikte ratingnomenclaturen; c) de definitie van alle ratings en statussen die door het ratingbureau worden gehanteerd; d) of het ratingbureau gevraagde of ongevraagde ratings of beide opstelt; e) voor elke ratingklasse, het aantal jaren ervaring dat het ratingbureau heeft met de opstelling van deze ratings; f) voor elke ratingklasse, de huidige of verwachte verhouding tussen publieke ratings en particuliere ratings. 4.   Het ratingbureau geeft aan of het momenteel in een of meer lidstaten de status van externe kredietbeoordelingsinstelling (EKBI) bezit, dan wel voornemens is deze status aan te vragen; indien dit het geval is, vermeldt het ratingbureau de betrokken lidstaat. Artikel 27 Algemene vereisten voor de certificatieaanvraag Een ratingbureau zorgt ervoor dat zijn aanvraag in overeenstemming is met de artikelen 2 tot en met 6 wat de vorm van zijn aanvraag, de bevestiging van de juistheid ervan, de ratingklassen, het aantal werknemers en de aan de ESMA medegedeelde gedragslijnen en procedures betreft. AFDELING 2 Systeemrelevantie Artikel 28 Systeemrelevantie Een ratingbureau verstrekt de ESMA de in bijlage XII bedoelde gegevens over de systeemrelevantie van zijn ratings en ratingactiviteiten als gevolg van het belang ervan voor de financiële stabiliteit of integriteit van de financiële markten van een of meer lidstaten. HOOFDSTUK 4 SLOTBEPALINGEN Artikel 29 Inwerkingtreding Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 21 maart 2012. Voor de Commissie De voorzitter José Manuel BARROSO ( 1 ) PB L 302 van 17.11.2009, blz. 1 . ( 2 ) PB L 331 van 15.12.2010, blz. 84 . ( 3 ) PB L 157 van 9.6.2006, blz. 87 . BIJLAGE I DOCUMENTREFERENTIES (Artikel 2) Artikel of bijlage van deze verordening Referentienummer van het ratingbureau Titel van het document Hoofdstuk, afdeling of bladzijde van het document waar de gegevens worden verstrekt of reden waarom de gegevens niet worden verstrekt … … … … BIJLAGE II ALGEMENE GEGEVENS (Artikel 7) 1. Volledige naam 2. Land van vestiging 3. Adres van de statutaire zetel 4. Rechtsvorm 5. Met betrekking tot de contactperso(o)n(en) in verband met de aanvraag: a) naam; b) titel; c) adres; d) e-mailadres; e) telefoonnummer. 6. Met betrekking tot de compliance officer: a) naam; b) titel; c) adres; d) e-mailadres; e) telefoonnummer. 7. Beschrijving van de door het ratingbureau uitgeoefende bedrijfsactiviteiten, met inbegrip van nevendiensten, en indien het ratingbureau een of meer bijkantoren of dochterondernemingen heeft, de bedrijfsactiviteiten van elk bijkantoor of elke dochteronderneming. 8. Identificatie van de ratingklasse volgens de in artikel 5 gespecificeerde categorieën waarvoor het ratingbureau de registratie aanvraagt. 9. Identificatie van de gereglementeerde markten waarop het ratingbureau is genoteerd, indien van toepassing. 10. Financiële verslagen: a) vermelding of het ratingbureau een gecontroleerde entiteit is; b) indien het ratingbureau wordt gecontroleerd, naam van de externe auditor en nationaal registratienummer van de externe auditor; c) datum van het einde van het boekjaar. 11. Aantal werknemers (exclusief het aantal werknemers in bijkantoren) op de datum van de aanvraag en aan het einde van elk van de drie meest recente boekjaren, gerapporteerd volgens de volgende categorieën: a) tijdelijke werknemers; b) vaste werknemers die minder dan vijf jaar in dienst zijn; c) vaste werknemers die ten minste vijf jaar in dienst zijn. 12. Indien een ratingbureau bijkantoren heeft, voor elk bijkantoor: a) volledige naam; b) rechtsvorm; c) adres; en d) aantal tijdelijke en vaste werknemers. 13. Lijst van landen waarvan het ratingbureau voornemens is ratings te bekrachtigen. BIJLAGE III TE VERSTREKKEN GEGEVENS OVER DE EIGENDOMSSTRUCTUUR (Artikel 8) 1. Identificatie van de in artikel 8, lid 1, bedoelde eigenaars van het ratingbureau met de volgende mate van detail: Eigenaar Percentage van het kapitaal Aard van de deelneming: direct of indirect Percentage van de stemrechten … … … … … … 2. Beschrijving van de bedrijfsactiviteiten van de in artikel 8, lid 1, bedoelde eigenaars van het ratingbureau: Eigenaar Bedrijfsactiviteiten … … … … … … 3. Beschrijving van de bedrijfsactiviteiten van de ondernemingen waarin de in artikel 8, lid 1, bedoelde eigenaars overeenkomstig artikel 8, lid 2, een belang hebben: Eigenaar Ondernemingen waarin de eigenaar overeenkomstig artikel 8, lid 2, een belang heeft Bedrijfsactiviteiten … … … … … … 4. Identificatie van de in artikel 8, lid 3, bedoelde eigenaars van de moeder-onderneming: Eigenaar Percentage van het kapitaal Aard van de deelneming: direct of indirect Percentage van de stemrechten Aard van de deelneming: direct of indirect … … … … … … BIJLAGE IV ORGANISATIESTRUCTUUR (Artikel 11) 1. Een ratingbureau verstrekt de volgende gegevens over de in artikel 11, lid 1, bedoelde gedragslijnen en procedures: a) een beschrijving van de taken en verantwoordelijkheden van de werknemers; b) een beschrijving van de mechanismen om de doeltreffendheid van de gedragslijn of de procedure te monitoren; c) het aantal werknemers, de verhouding tussen het aantal tijdelijke en het aantal vaste werknemers; d) gegevens over de rapportagelijnen en de frequentie van de rapportage; en e) een beschrijving van de interactie tussen de functie in kwestie en de rechtstreeks bij het ratingproces betrokken werknemers en tussen deze functie en alle andere functies. 2. Ingeval de in punt 1 van deze bijlage bedoelde regelingen op het niveau van een groep van ondernemingen zijn getroffen, verstrekt het ratingbureau de ESMA een kopie van de desbetreffende overeenkomsten op dienstniveau die het met andere groepsleden heeft gesloten of voornemens is te sluiten, alsook de volgende gegevens: a) een beschrijving van de desbetreffende taken die elke groepsonderneming, met inbegrip van in derde landen gevestigde ondernemingen, uitvoert; b) een duidelijke identificatie van de bij de uitvoering van de taak betrokken onderneming, onder vermelding van de locatie ervan; c) gegevens over de rapportagelijnen en de frequentie van de rapportage van elke betrokken entiteit en over de wijze waarop gegevens van elke entiteit worden verzameld; en d) gegevens over alle toegewezen middelen die zich in de Unie bevinden. Wat de personele middelen betreft, specificeert een ratingbureau de in voltijdsequivalenten uitgedrukte tijd die aan de functie wordt besteed. 3. Over de compliancefunctie verstrekt een ratingbureau de volgende gegevens: a) de gedragslijnen en procedures voor de melding van de in afdeling C, punt 5, van bijlage I bij Verordening (EG) nr. 1060/2009 beschreven informatie; b) een beschrijving van de wijze waarop de onafhankelijkheid van de compliancefunctie wordt gewaarborgd; c) het meest recente verslag van de compliance officer; d) een werkplan voor de volgende drie jaar. 4. Over de internecontrolefunctie die de taken vervult die in afdeling A, punt 10, van bijlage I bij Verordening (EG) nr. 1060/2009 zijn beschreven, verstrekt een ratingbureau de volgende gegevens: a) een beschrijving van de wijze waarop zijn internecontrolemethodologie is ontwikkeld en wordt toegepast, met inachtneming van de speciale kenmerken, de omvang, de complexiteit en de risico’s van zijn activiteiten; b) een werkplan voor de volgende drie jaar. BIJLAGE V TE VERSTREKKEN GEGEVENS OVER DE CORPORATE GOVERNANCE (Artikel 12) 1. Identificatie van de leden van het toezichthoudende of bestuursorgaan en andere commissies als bedoeld in artikel 12, lid 3: Identificatie van het lid Orgaan (bestuursorgaan, toezichthoudend orgaan, auditcommissie, remuneratie-commissie enz.) en positie (voorzitter, vicevoorzitter, lid) Orgaan van andere ondernemingen waarvan de betrokken persoon lid is en positie … … … … … … 2. Identificatie van de onafhankelijke leden van het toezichthoudende of bestuursorgaan als bedoeld in artikel 12, lid 3, en motivering van hun onafhankelijkheid indien het onafhankelijke leden betreft, alsook van hun ervaring op het hoogste niveau met de markt voor gestructureerde financieringsinstrumenten indien het ratingbureau een aanvraag heeft ingediend om overeenkomstig afdeling A, punt 2, van bijlage I bij Verordening (EG) nr. 1060/2009 ratings met betrekking tot gestructureerde financieringsproducten af te geven: Identificatie van het lid Orgaan (toezichthoudend of bestuursorgaan) Onafhankelijk lid (JA/NEEN) en zo JA, motiveren Ervaring met gestructureerde financierings-instrumenten (JA/NEEN) en zo JA, motiveren … … … … … … 3. Een ratingbureau verstrekt de ESMA een kopie van de volgende in artikel 12, lid 4, bedoelde documenten. a) de laatste drie notulen van de vergaderingen van het toezichthoudende en bestuursorgaan; b) de meest recente notulen van de vergaderingen van eventuele andere commissies, zoals de remuneratiecommissie of de strategiecommissie; en c) de laatste drie adviezen of verslagen die de onafhankelijke leden aan het toezichthoudende of bestuursorgaan hebben uitgebracht. BIJLAGE VI EIGEN VERKLARING (Artikel 15, lid 2) In de overeenkomstig artikel 15, lid 2, onder b), te verstrekken eigen verklaring geeft elk lid van de hoogste leiding aan of de betrokken persoon: a) voor een strafbaar feit is veroordeeld; b) onderworpen is geweest aan of in kennis is gesteld van een door een toezichthoudende autoriteit ingeleide procedure van disciplinaire aard of een procedure van strafrechtelijke aard; c) het voorwerp heeft uitgemaakt van een negatieve bevinding in het kader van burgerlijke rechtsvorderingen in verband met het verrichten van financiële diensten, ernstige fouten, fraude of het bestuur van een rechtspersoon; d) naar zijn weten onderworpen is aan een lopend onderzoek of onderworpen is geweest aan een eerder onderzoek van een toezichthoudende autoriteit of overheidsinstanties of -diensten; e) betrokken is geweest bij een onderneming waarvan de registratie of vergunning door een toezichthoudende autoriteit is ingetrokken; f) het recht is ontzegd om activiteiten uit te oefenen waarvoor de registratie of de verlening van een vergunning door een toezichthoudende autoriteit is vereist; g) betrokken is geweest bij het bestuur van een onderneming die in staat van insolventie, liquidatie of faillissement is komen te verkeren terwijl deze persoon aan de onderneming verbonden was of binnen een jaar nadat de persoon niet langer aan de onderneming verbonden was; h) betrokken is geweest bij een onderneming waartegen door een toezichthoudende autoriteit een onderzoek is ingesteld of waarvan de vergunning door een toezichthoudende autoriteit is geschorst, waarbij dit optreden tot een dwangmaatregel heeft geleid; i) het voorwerp heeft uitgemaakt van een onderzoek, schorsing of sanctie door een toezichthoudende autoriteit; j) zijn bevoegdheid heeft verloren om als directeur of bestuurder op te treden, dan wel is ontslagen als werknemer of uit een andere functie bij een onderneming als gevolg van aantijgingen van ernstige fouten of onregelmatigheden. BIJLAGE VII AFGIFTE EN TOETSING VAN RATINGS (Artikelen 16, 17 en 18) 1. De gegevens over de in artikel 16, lid 2, onder a), bedoelde gedragslijnen en procedures voor de ontwikkeling, validatie en toetsing van de ratingmethodologieën van het ratingbureau omvatten het volgende: a) de verantwoordelijkheden bij en de procedure voor de ontwikkeling en goedkeuring van ratingmethodologieën, met inbegrip van bijzonderheden over de samenstelling van de comités voor de ontwikkeling van ratingmethodologieën en over de procedures voor de selectie van de leden van die comités; b) de verantwoordelijkheden bij en het proces voor de ratingmethodologie, met inbegrip van: i) de verificatie en validatie van een ratingmethodologie; ii) de validatie van de ratingmethodologie op basis van historische gegevens, waarbij onder meer wordt aangegeven hoe de resultaten van de back-testing in aanmerking worden genomen. Daarnaast vermeldt het ratingbureau ook de resultaten van de validatie/back-testing voor de afgelopen drie jaar, ingeval kwantitatieve gegevens beschikbaar zijn; iii) de rapportage van de uitkomst van de toetsing van de ratingmethodologie; en iv) het aanbrengen van een wijziging in de methodologie, het model of de belangrijkste aan ratings ten grondslag liggende aannamen. 2. De gegevens over de in artikel 17, lid 1, onder c), bedoelde gedragslijnen en procedures voor de afgifte van ratings omvatten het volgende: a) de opeenvolgende stappen die bij de opstelling van ratings worden gezet; de gevolgde procedure voor de toetsing van de documentatie van emittenten of effecten waarvoor ratings worden afgegeven. Daarbij wordt elk benchmark vermeld dat wordt gehanteerd om de toetsing te faciliteren; b) een beoordeling van de minimaal vereiste informatie om een rating op te stellen en bij te houden, met inbegrip van zowel openbare als niet-openbare informatie; c) de controlemechanismen voor de afgifte van ratings, met inbegrip van de betrokkenheid van de emittent/bemiddelaar/belegger/beheerder bij dit proces; d) de procedure voor de collatie, analyse en beoordeling van de informatie die voor de bepaling van een rating wordt gehanteerd, in voorkomend geval met inbegrip van enigerlei beroep op analyses van een ander ratingbureau of derden; e) de rol en verantwoordelijkheden van ratinganalisten, alsook het proces en de procedures voor hun selectie van specifieke effecten; f) het proces voor de goedkeuring van de ratings, met vermelding van de rol en verantwoordelijkheden van de personen die de ratings goedkeuren, alsook het proces en de procedures voor hun selectie; g) ingeval een ratingbureau ratingcomités heeft opgericht, de rol en verantwoordelijkheden van de voorzitters van de ratingcomités, alsook de vereiste bekwaamheid en het proces en de procedures voor hun benoeming; en h) de minimumkwalificaties van de bij het ratingbesluit betrokken personen. 3. De gegevens over de in artikel 17, lid 1, onder e), bedoelde gedragslijnen en procedures voor de openbaarmaking van een ratingbesluit omvatten het volgende: a) de gevolgde procedure om ten minste twaalf uur voor de openbaarmaking van de rating de beoordeelde entiteit in kennis te stellen van de voornaamste gronden waarop de rating is gebaseerd; b) de te volgen procedure voor de betwisting van een rating, indien een ratingbureau daarin heeft voorzien; en c) de procedure om uit te maken welke essentiële elementen die aan de rating ten grondslag liggen, in de persberichten of -mededelingen worden opgenomen. 4. De gegevens over de in artikel 18, onder a), bedoelde gedragslijnen en procedures voor het monitoren van ratings omvatten het volgende: a) het monitoringproces, met vermelding, in voorkomend geval, van de rol en verantwoordelijkheden van ratingcomités en van een beschrijving van de procedures voor de goedkeuring van ratings; b) de rol en verantwoordelijkheden van ratinganalisten; c) de procedure voor de collatie, analyse en beoordeling van de informatie die voor het monitoren van een rating wordt gehanteerd, in voorkomend geval met inbegrip van enigerlei beroep op analyses van een ander ratingbureau of derden; d) de procedure, met inbegrip van een overzicht van de in acht genomen factoren, en de verantwoordelijkheden om uit te maken wanneer een rating formeel moet worden getoetst, met inbegrip van ratingacties; e) de procedure en de verantwoordelijkheden om uit te maken wanneer een rating formeel moet worden opgeschort of ingetrokken; f) de procedures en controles voor de op grond van artikel 8, lid 6, onder a), b) en c), van Verordening (EG) nr. 1060/2009 vereiste toetsingen van ratings; en g) de gedragslijnen, procedures en controles voor de betrokkenheid van de emittent of bemiddelaar bij het proces. BIJLAGE VIII ONAFHANKELIJKHEID EN VERMIJDEN VAN BELANGENCONFLICTEN (Artikel 20) De in artikel 20, lid 1, bedoelde gegevens over de gedragslijnen en procedures voor het identificeren, beheren en openbaar maken van belangenconflicten en over de regels voor ratinganalisten en andere personen die rechtstreeks bij ratingactiviteiten betrokken zijn, hebben betrekking op het volgende: a) de onderkenning, preventie, openbaarmaking en beperking van belangenconflicten die uit de afgifte van ratings of het verrichten van nevendiensten voortvloeien, als bedoeld in afdeling B, punt 1, van bijlage I bij Verordening (EG) nr. 1060/2009; b) de scheiding tussen het ratingproces en onderhandelingen over van beoordeelde entiteiten en gelieerde derden ontvangen vergoedingen, als bedoeld in artikel 7, lid 2, van Verordening (EG) nr. 1060/2009; c) de bepaling van de vergoedingen die ratingbureaus aan beoordeelde entiteiten en gelieerde derden aanrekenen; de controle van vertrouwelijke informatie die verkregen is van of gedeeld wordt met alle beoordeelde entiteiten, gelieerde derden en andere relevante personen, zoals voorgeschreven bij afdeling C, punt 3, van bijlage I bij Verordening (EG) nr. 1060/2009; d) de vereisten van afdeling C, punt 2, van bijlage I bij Verordening (EG) nr. 1060/2009 betreffende het verhandelen van effecten waarvoor het ratingbureau een rating heeft afgegeven, dan wel effecten die verplichtingen van een door het ratingbureau beoordeelde entiteit vertegenwoordigen, waarbij informatie wordt verstrekt over de wijze waarop het ratingbureau voor elke afgegeven rating uitmaakt welke werknemers op welk niveau en in welke functie bij het ratingproces betrokken zijn; e) het vereiste van afdeling C, punt 4, van bijlage I bij Verordening (EG) nr. 1060/2009 betreffende de aanvaarding van geld, geschenken of gunsten; en f) de in afdeling C, punten 6 en 7, van bijlage I bij Verordening (EG) nr. 1060/2009 vervatte regels voor de beëindiging van de arbeidsverhouding van een ratinganalist. BIJLAGE IX PROGRAMMA VAN WERKZAAMHEDEN (Artikel 23) Bedrijfsconcept/bedrijfsontwikkeling 1. De volgende gegevens over de bedrijfsactiviteiten van het ratingbureau: a) een beschrijving van de macro-economische omgeving waarin het ratingbureau naar verwachting actief zal zijn; b) een indicatie van toekomstige plannen voor de vestiging van dochterondernemingen of bijkantoren en de locatie ervan; en c) een beschrijving van de bedrijfsactiviteiten die het ratingbureau voornemens is te ontplooien, met nadere precisering van de activiteiten van dochterondernemingen en bijkantoren. De gegevens omvatten de ratingklassen, de categorieën potentiële cliënten en de categorieën andere activiteiten dan ratingactiviteiten. Ratingklassen 2. De volgende gegevens over de ratingklassen: a) of het ratingbureau voornemens is gevraagde of ongevraagde ratings of beide op te stellen; b) voor elke klasse ratings die het ratingbureau voornemens is af te geven, een raming van de verhouding tussen publieke ratings en particuliere ratings: c) het aantal publieke/overheidsratings; d) het aantal en de omvang (in miljarden euro) van ratings van gestructureerde financieringen; e) het aantal en de omvang (in miljarden euro) van ratings van ondernemingen, met de volgende uitsplitsing: financiële instellingen, verzekeringen en ondernemingen; en f) het per werknemer opgestelde en gemonitorde gemiddelde aantal ratings, gepresenteerd per ratingklasse. Financieel plan 3. Prognoses voor: a) de balans; en b) de winst-en-verliesrekening. 4. In de inkomstenprognoses scheidt het ratingbureau de inkomsten uit de ratingactiviteiten van die uit de nevendiensten. Indien het ratingbureau bijkantoren heeft of van plan is bijkantoren op te richten, worden de inkomsten van elk bijkantoor aangegeven. Corporate governance 5. Aantal leden van de volgende organen: a) toezichthoudend en bestuursorgaan; en b) onafhankelijke leden van het toezichthoudende en bestuursorgaan. Uitbesteding 6. Een beschrijving van de activiteiten waarvan de uitbesteding is gepland, met vermelding van de entiteiten waaraan de activiteiten zullen worden uitbesteed en van de redenen die aan de uitbesteding ten grondslag liggen. Indien een activiteit van een bijkantoor is uitbesteed, wordt dit feit vermeld. Personele middelen 7. Aantal vaste en tijdelijke werknemers werkzaam voor de volgende functies en hun anciënniteit: a) andere leden van de hoogste leiding dan leden van het toezichthoudende of bestuursorgaan en personen die benoemd zijn om de bijkantoren te leiden; b) auditfunctie; c) internecontrolemechanisme; d) compliancefunctie, en e) toetsingsfunctie. 8. De volgende gegevens: a) aantal werknemers per functie/afdeling; b) aantal tijdelijke werknemers en aantal vaste werknemers die voor het ratingbureau werkzaam zijn en bij het ratingbedrijf betrokken zijn; c) aantal tijdelijke werknemers en aantal vaste werknemers die voor het ratingbureau werkzaam zijn en bij de nevendiensten betrokken zijn; d) aantal werknemers dat ratings goedkeurt, zoals comitévoorzitters, ratinganalisten en hoofdratinganalisten, met vermelding van informatie over: i) hun anciënniteit of rang; ii) het type ratinganalist, waarbij wordt aangegeven, indien zulks relevant is, of de werknemer een primaire of toezichtanalist en een kwalitatieve of kwantitatieve analist is, en iii) het aantal jaren ervaring in het ratingbureau, of de ratingsector, voor zover deze informatie beschikbaar is. BIJLAGE X BEWARING VAN GEGEVENS, CONTINUÏTEITSPLANNING EN INFORMATIESYSTEMEN (Artikel 11) Bewaring van gegevens 1. Gegevens over de gedragslijnen en procedures om te voldoen aan de in artikel 8, lid 4, in bijlage I, afdeling A, punt 7, en in bijlage I, afdeling B, punten 7, 8 en 9, van Verordening (EG) nr. 1060/2009 vastgelegde verplichtingen inzake de bewaring van gegevens: a) een indicatie welke gegevens worden bewaard en voor hoe lang, en b) een identificatie van de ontvangers van vertrouwelijke informatie voor elke afgegeven rating. Continuïteit en regelmatigheid van de activiteiten 2. Gegevens over de continuïteit en regelmatigheid bij de uitoefening van de ratingactiviteiten, als bedoeld in afdeling A, punt 8, van bijlage I bij Verordening (EG) nr. 1060/2009, met inbegrip van: a) een beschrijving van de procedures om de continuïteit en regelmatigheid bij de uitoefening van de ratingactiviteiten te waarborgen, met inbegrip van gegevens over de toepasselijkheid ervan op dienstverleners waaraan werkzaamheden zijn uitbesteed; b) de soorten tests van de continuïteitsplanning welke naar verwachting zullen worden uitgevoerd, en c) de frequentie van de tests. Informatieverwerkingssystemen 3. Gegevens over de informatieverwerkingssystemen als bedoeld in afdeling A, punt 8, van bijlage I bij Verordening (EG) nr. 1060/2009, met inbegrip van: a) de identiteit van het leidinggevende personeelslid dat voor de informatieverwerkingssystemen verantwoordelijk is; b) een beschrijving van de informatieverwerkingssystemen en van eventuele back-upsystemen; c) een beschrijving zowel van de effectieve controle- en beveiligings-voorzieningen voor de bestaande informatieverwerkingssystemen, als van de mechanismen om de effectiviteit ervan te monitoren, met vermelding van nadere bijzonderheden over de bestaande procedures om een effectieve scheiding te verzekeren tussen de informatieverwerkingssystemen die voor de rapportage van vergoedingen worden gebruikt en de informatieverwerkings-systemen die voor ratinganalisten toegankelijk zijn en die worden gebruikt om ratings en informatie over beoordeelde entiteiten en transacties in te voeren. BIJLAGE XI GEBRUIK VAN BEKRACHTIGINGEN (Artikel 24) Ratingbureau van een derde land 1. Voor elk relevant ratingbureau van een derde land worden de volgende gegevens verstrekt: a) volledige naam; b) rechtsvorm, met inbegrip van een uittreksel uit het toepasselijke handelsregister, dan wel een ander bewijsstuk van de plaats van oprichting en de reikwijdte van de bedrijfsactiviteiten of andere bijzonderheden over de registratie van de onderneming; c) land van vestiging; d) adres van zijn hoofdkantoor; e) een bewijsstuk dat het ratingbureau van het derde land in het betrokken rechtsgebied een vergunning heeft of geregistreerd is en onder toezicht staat; f) de ratingklasse die het ratingbureau naar verwachting zal bekrachtigen; en g) het aantal analisten dat het in dienst heeft. 2. Een organisatie- en eigendomsstructuurschema van elk ratingbureau, zijn dochterondernemingen, bijkantoren, moederonderneming en onder de zeggenschap van de moederonderneming staande dochterondernemingen die betrokken zijn bij het proces van de afgifte van de ratings waarvan bekrachtiging gepland is. Beoordeling van het toezicht- en regelgevingsstelsel van het derde land 3. In verband met het rechtsgebied van elk relevant derde land wordt het volgende verstrekt: gedetailleerde informatie, een gestructureerde analyse en een motivering voor elk vereiste van de artikelen 6 tot en met 12 van Verordening (EG) nr. 1060/2009, onder verwijzing naar de desbetreffende onderdelen van de wetgeving/regelgeving van het betrokken derde land. De in de eerste alinea van dit punt neergelegde verplichting is niet van toepassing wanneer de ESMA ervan overtuigd is dat de vereisten van het stelsel van het betrokken derde land even streng zijn als de vereisten van de artikelen 6 tot en met 12 van Verordening (EG) nr. 1060/2009, Procedures voor het monitoren van het gedrag 4. Een beschrijving van de maatregelen die het bekrachtigende ratingbureau heeft getroffen voor het controleren of het ratingbureau van het derde land deze vereisten in acht blijft nemen, en voor het monitoren van eventuele punten van zorg die het bekrachtigende ratingbureau met betrekking tot de inachtneming van deze vereisten heeft geconstateerd. Objectieve redenen 5. Een indicatie van de objectieve redenen waarom ratings in een derde land worden afgegeven. Wetgeving in het derde land 6. Het bewijs dat publieke autoriteiten niet het recht hebben zich te bemoeien met de inhoud van de ratings en methodologieën die worden gehanteerd door ratingbureaus die in het rechtsgebied van elk betrokken derde land zijn gevestigd. BIJLAGE XII INDICATOREN VOOR DE SYSTEEMRELEVANTIE (Artikel 28) 1. Een ratingbureau stelt de ESMA in kennis van de omvang van de door hem afgegeven ratings, waarbij de in onderstaande tabel aangegeven bijzonderheden worden verstrekt. De gegevens over de ratings van ondernemingen en de ratings van overheden en overheidsfinancieringen worden verstrekt op grond van het aantal ratings, terwijl de gegevens over de ratings van gestructureerde financieringen worden verstrekt op basis van het emissiebedrag (in miljoenen euro) van gestructureerde financieringsinstrumenten. Totaal Ratings van ondernemingen (aantal ratings) Financiële instellingen, met inbegrip van kredietinstellingen en beleggingsondernemingen Verzekeringsondernemingen Particuliere emittenten die niet als een financiële instelling of een verzekeringsonderneming worden beschouwd. Ratings van overheden en overheidsfinancieringen (aantal ratings) Ratings van gestructureerde financieringen (emissiebedrag in miljoenen euro) 2. Een ratingbureau verstrekt gegevens over de jaarinkomsten die tijdens de afgelopen drie jaar in elke lidstaat van de Europese Unie en in alle derde landen zijn gegenereerd met de volgende mate van detail: EU-lidstaat 1 EU-lidstaat 2 EU-lidstaat 3 […] Derde landen Totaal Ratingactiviteiten Van beoordeelde entiteiten of gelieerde derden Van abonnees Andere bronnen Niet-ratingactiviteiten Elke lidstaat wordt afzonderlijk vermeld.",
  "source": "EUR LEX"
}