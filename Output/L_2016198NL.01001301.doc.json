{
  "url": "http://www.w3.org/1999/xhtml\"><!--",
  "content": "L_2016198NL.01001301.xml 23.7.2016 NL Publicatieblad van de Europese Unie L 198/13 VERORDENING (EU) 2016/1199 VAN DE COMMISSIE van 22 juli 2016 tot wijziging van Verordening (EU) nr. 965/2012 wat betreft de operationele goedkeuring van prestatiegebaseerde navigatie, certificering en toezicht op leveranciers van datadiensten en offshore-vluchtuitvoeringen met helikopters, en tot rectificatie van die verordening DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EG) nr. 216/2008 van het Europees Parlement en de Raad van 20 februari 2008 tot vaststelling van gemeenschappelijke regels op het gebied van burgerluchtvaart en tot oprichting van een Europees Agentschap voor de veiligheid van de luchtvaart, houdende intrekking van Richtlijn 91/670/EEG, Verordening (EG) nr. 1592/2002 en Richtlijn 2004/36/EG van de Raad ( 1 ) , en met name artikel 8, lid 5, Overwegende hetgeen volgt: (1) Bij Verordening (EU) nr. 965/2012 van de Commissie ( 2 ) zijn voorwaarden voor veilige vluchtuitvoering vastgesteld. (2) Als onjuiste luchtvaartgegevens of -informatie in de boordsystemen worden ingevoerd, kan dat een ernstig gevaar voor de vliegveiligheid inhouden. Er moet derhalve voor worden gezorgd dat leveranciers van datadiensten luchtvaartgegevens en -informatie zodanig verwerken dat de kwaliteit wordt gewaarborgd en dat wordt voldaan aan de eisen die fabrikanten van luchtvaartuigen hebben gesteld voor het door eindgebruikers van het luchtruim beoogde gebruik. (3) Volgens Verordening (EU) nr. 965/2012 moet, behalve voor enkele basisnavigatiemethoden, specifieke toestemming worden verleend voor alle vluchtuitvoeringen op basis van prestatiegebaseerde navigatie (PBN). Het aantal gevallen waarin specifieke toestemming nodig is, moet aanzienlijk worden verlaagd om onnodige economische en administratieve belasting voor de „general aviation”-exploitanten te vermijden, waarbij rekening wordt gehouden met de reeds bij naderingsoperaties opgedane ervaring en rijpheid door het gebruik van het wereldwijde satellietnavigatiesysteem (global navigation satellite system, GNSS), en om samenhang met de recentste internationale veiligheidsnormen te garanderen. (4) Om ervoor te zorgen dat exploitanten de regels betreffende het vervoer van gevaarlijke goederen en betreffende schoudergordels voor cockpitbemanningsstoelen en passagiersstoelen van bepaalde kleine vliegtuigen gemakkelijker kunnen naleven, en om dus de veiligheid te verbeteren, moeten die regels worden aangepast aan het soort vlucht en de complexiteit van het gebruikte luchtvaartuig. (5) Volgens Verordening (EU) nr. 965/2012 moeten bepaalde kleine niet-commerciële exploitanten binnen hun organisatie een beheersysteem opzetten omdat zij vluchten uitvoeren met complexe motoraangedreven luchtvaartuigen. In bepaalde gevallen, zoals niet-commerciële vluchtuitvoeringen met lichtere vliegtuigen met twin-turbopropmotoren, kan het voor dergelijke exploitanten echter moeilijk zijn om te voldoen aan de vereisten van het beheersysteem in bijlage III bij die verordening. Omdat de inspanning die dergelijke exploitanten moeten leveren om aan die vereisten te voldoen niet in verhouding staat tot de veiligheid die zij daardoor bereiken, moeten die exploitanten worden uitgesloten van het toepassingsgebied van bijlage VI bij Verordening (EU) nr. 965/2012 en moeten zij in plaats daarvan toestemming krijgen om te voldoen aan de vereisten van bijlage VII. Met het oog op de samenhang moet aan opleidingsorganisaties die vliegopleidingen op dezelfde lichtere twin-turbopropvliegtuigen geven, ook worden toegestaan dat zij mogen voldoen aan de voorschriften van bijlage VII. (6) Volgens bijlage VII bij Verordening (EU) nr. 965/2012 is de aanwezigheid en het gebruik van zuurstof verplicht tijdens het vliegen boven een vaste drukhoogte. Op basis van het beginsel van risicodifferentiatie, waarbij het niveau van de regulerende bescherming die aan belanghebbenden wordt geboden afhangt van hun vermogen om risico's te beoordelen en te beheersen, moet de behoefte aan zuurstof in luchtvaartuigen zonder drukcabine tijdens niet-commerciële vluchtuitvoeringen worden vastgesteld door de piloot van dergelijk luchtvaartuig, waarbij rekening wordt gehouden met bepaalde objectieve factoren. (7) Offshore-vluchtuitvoeringen met helikopters (helicopter offshore operations, HOFO's) houden bepaalde specifieke veiligheidsrisico's in die door Verordening (EU) nr. 965/2012 in haar huidige vorm onvoldoende worden ondervangen. Om dergelijke risico's te beperken en het veiligheidsniveau te handhaven, hebben sommige lidstaten extra eisen vastgesteld, waaronder het verplichte gebruik van nieuwe technologieën. Om er evenwel voor te zorgen dat de veiligheidsdoelstellingen van Verordening (EG) nr. 216/2008 worden gehaald en om een gelijk speelveld voor alle luchtvaartexploitanten te garanderen, moeten op het niveau van de Unie gemeenschappelijke veiligheidsmaatregelen worden vastgesteld, waarbij rekening wordt gehouden met de ervaring van de lidstaten en de ontwikkelingen in de sector van offshore-vluchtuitvoeringen met helikopters. (8) In Verordening (EU) nr. 965/2012 zijn ook bepaalde redactionele fouten vastgesteld die de uitvoering bemoeilijken. (9) Verordening (EU) nr. 965/2012 moet derhalve dienovereenkomstig worden gewijzigd en gerectificeerd. (10) De betrokken exploitanten en bevoegde autoriteiten van de lidstaten moeten voldoende tijd krijgen om zich aan te passen aan de in deze verordening opgenomen nieuwe regels inzake luchtvaartgegevens en -informatie en offshore-vluchtuitvoeringen met helikopters. (11) De Commissie is van plan de regels van Verordening (EU) nr. 965/2012 met betrekking tot luchtballonnen en zweefvliegtuigen te herzien in het kader van het initiatief voor een eenvoudigere, lichtere en betere wetgeving voor de burgerluchtvaart. Die herziening wordt momenteel voorbereid. De toepassingsdatum van die regels moet daarom nu worden aangepast, zodat de herziening kan worden afgerond en de regels indien nodig kunnen worden gewijzigd vóór ze van toepassing worden. (12) In het belang van de juridische duidelijkheid en de geharmoniseerde uitvoering van de gemeenschappelijke eisen in de hele Unie moeten vaste datums voor de toepassing van die eisen worden vastgesteld, hetzij onmiddellijk bij de inwerkingtreding, hetzij op een later tijdstip. De overgangsmaatregelen en taken die alle lidstaten naar behoren moeten uitvoeren, worden in de rechtshandeling opgenomen om juridische bezwaren en onzekerheid te voorkomen. De mogelijkheid om gebruik te maken van opt-outregelingen zoals bedoeld in bepaalde uitvoeringsverordeningen van de Commissie op het gebied van de veiligheid van de luchtvaart, moet worden beperkt tot naar behoren gemotiveerde gevallen waarin dit absoluut noodzakelijk is; in plaats daarvan moet een voorspelbaar en transparant systeem worden gebruikt. Verordening (EU) nr. 965/2012 moet derhalve worden gewijzigd om met deze overwegingen rekening te houden. (13) De maatregelen van deze verordening zijn gebaseerd op de adviezen ( 3 ) die door het Europees Agentschap voor de veiligheid van de luchtvaart zijn verstrekt volgens artikel 17, lid 2, onder b), en artikel 19, lid 1, van Verordening (EG) nr. 216/2008. (14) De in deze verordening vervatte maatregelen zijn in overeenstemming met het advies van het bij artikel 65 van Verordening (EG) nr. 216/2008 ingestelde comité, HEEFT DE VOLGENDE VERORDENING VASTGESTELD: Artikel 1 Verordening (EU) nr. 965/2012 wordt als volgt gewijzigd: 1) Artikel 5, lid 2, wordt als volgt gewijzigd: a) het woord „en” aan het einde van punt e) wordt geschrapt; b) het volgende punt g) wordt toegevoegd: „g) helikopters voor offshore-vluchtuitvoeringen (HOFO).”. 2) Artikel 6 wordt als volgt gewijzigd: a) lid 4 wordt vervangen door: „4.   Onverminderd artikel 5 mogen de lidstaten tot en met 30 juni 2018 een specifieke erkenning blijven eisen en aanvullende eisen blijven stellen voor operationele procedures, apparatuur, kwalificaties van de bemanning en opleiding met betrekking tot commerciële offshore-vluchtuitvoeringen met helikopters, overeenkomstig hun nationale wetgeving. De lidstaten stellen de Commissie en het Agentschap in kennis van de aanvullende eisen voor dergelijke specifieke erkenningen. Deze eisen mogen niet minder restrictief zijn dan die van de bijlagen III en IV.”; b) lid 7 wordt geschrapt; c) de volgende leden 8 en 9 worden toegevoegd: „8.   In afwijking van de eerste zin van artikel 5, lid 3, voeren exploitanten van complexe motoraangedreven vleugelvliegtuigen met een gecertificeerde maximale startmassa (MCTOM) die niet groter is dan 5 700 kg, uitgerust met schroefturbinemotoren, die niet-commerciële vluchten met die luchtvaartuigen exploiteren, alleen vluchten met die luchtvaartuigen uit in overeenstemming met bijlage VII. 9.   In afwijking van de eerste zin van artikel 5, lid 5, onder a), voeren opleidingsorganisaties, wanneer zij opleidingsvluchten uitvoeren met complexe motoraangedreven vleugelvliegtuigen met een gecertificeerde maximale startmassa (MCTOM) die niet groter is dan 5 700 kg, uitgerust met schroefturbinemotoren, vluchten met die luchtvaartuigen uit in overeenstemming met bijlage VII.”. 3) Artikel 10 wordt vervangen door: „Artikel 10 Inwerkingtreding 1.   Deze verordening treedt in werking op de derde dag na die van de bekendmaking ervan in het Publicatieblad van de Europese Unie . Zij is van toepassing vanaf 28 oktober 2012, onder voorbehoud van de leden 2, 3, 4, 5 en 6. 2.   Bijlagen II en VII zijn vanaf 25 augustus 2013 van toepassing op niet-commerciële vluchtuitvoeringen met luchtballonnen en zweefvliegtuigen, behalve voor lidstaten die hebben besloten die bijlagen geheel of gedeeltelijk niet toe te passen overeenkomstig de bepalingen die ten tijde van dat besluit van kracht waren, en in welke mate zij besloten hebben dat te doen. Die lidstaten passen de bijlagen II en VII toe op niet-commerciële vluchtuitvoeringen met luchtballonnen vanaf 8 april 2018 en op niet-commerciële vluchtuitvoeringen met zweefvliegtuigen vanaf 8 april 2019, of vanaf de datum die zij in hun besluit hebben opgenomen, al naargelang het geval. 3.   Bijlagen II, III, VII en VIII zijn vanaf 1 juli 2014 van toepassing op gespecialiseerde vluchtuitvoeringen met luchtballonnen en zweefvliegtuigen, behalve voor lidstaten die hebben besloten die bijlagen geheel of gedeeltelijk niet toe te passen overeenkomstig de bepalingen die ten tijde van dat besluit van kracht waren, en in welke mate zij besloten hebben dat te doen. Die lidstaten passen de bijlagen II, III, VII en VIII toe op gespecialiseerde vluchtuitvoeringen met luchtballonnen vanaf 8 april 2018 en op gespecialiseerde vluchtuitvoeringen met zweefvliegtuigen vanaf 8 april 2019, of vanaf de datum die zij in hun besluit hebben opgenomen, al naargelang het geval. 4.   Bijlagen II, III, VII en VIII zijn vanaf 1 juli 2014 van toepassing op gespecialiseerde vluchtuitvoeringen met vleugelvliegtuigen en helikopters, behalve voor lidstaten die hebben besloten die bijlagen geheel of gedeeltelijk niet toe te passen overeenkomstig de bepalingen die ten tijde van dat besluit van kracht waren, en in welke mate zij besloten hebben dat te doen. Die lidstaten passen de bijlagen II, III, VII en VIII toe op gespecialiseerde vluchtuitvoeringen met vleugelvliegtuigen en helikopters vanaf 21 april 2017, of vanaf de datum die zij in hun besluit hebben opgenomen, al naargelang het geval. 5.   Bijlagen II, III en IV zijn van toepassing op: a) commerciële luchtvervoersactiviteiten met vliegtuigen van prestatieklasse B of niet-complexe helikopters die beginnen en eindigen op hetzelfde luchtvaartterrein of dezelfde operatielocatie vanaf 1 juli 2014, behalve voor lidstaten die hebben besloten die bijlagen geheel of gedeeltelijk niet toe te passen overeenkomstig de bepalingen die ten tijde van dat besluit van kracht waren, en in welke mate zij besloten hebben dat te doen. Die lidstaten passen de bijlagen II, III en IV toe op commerciële luchtvervoersactiviteiten met vliegtuigen van prestatieklasse B of niet-complexe helikopters die beginnen en eindigen op hetzelfde luchtvaartterrein of dezelfde operatielocatie vanaf 21 april 2017, of vanaf de datum die zij in hun besluit hebben opgenomen, al naargelang het geval; b) commerciële luchtvervoersactiviteiten met luchtballonnen en zweefvliegtuigen vanaf 1 juli 2014, behalve voor lidstaten die hebben besloten die bijlagen geheel of gedeeltelijk niet toe te passen overeenkomstig de bepalingen die ten tijde van dat besluit van kracht waren, en in welke mate zij besloten hebben dat te doen. Die lidstaten passen de bijlagen II, III en IV toe op commerciële luchtvervoersactiviteiten met luchtballonen vanaf 8 april 2018 en op commerciële luchtvervoersactiviteiten met zweefvliegtuigen vanaf 8 april 2019, of vanaf de datum die zij in hun besluit hebben opgenomen, al naargelang het geval. 6.   Het volgende is van toepassing gedurende de perioden als bedoeld in de leden 2, 3, 4 en 5 van dit artikel, al naargelang het geval: a) de bevoegde autoriteiten nemen vanaf de datum van inwerkingtreding van de eisen van deze verordening, geleidelijke en doeltreffende maatregelen om aan die eisen te voldoen, onder meer door de aanpassing van hun organisatie en beheersysteem, opleiding van personeel, procedures en handleidingen en toezichtprogramma; b) de exploitanten brengen hun beheersysteem, opleidingsprogramma's, procedures en handleidingen in overeenstemming met de eisen van deze verordening, al naargelang het geval, uiterlijk op de datum van toepassing van deze eisen; c) tot de datum van toepassing van de desbetreffende eisen van deze verordening blijven de lidstaten certificaten, vergunningen en goedkeuringen afgeven, verlengen of wijzigen volgens de regels die van kracht zijn vóór deze eisen van kracht worden of, in het geval van commerciële luchtvervoersactiviteiten met vliegtuigen van prestatieklasse B of niet-complexe helikopters die beginnen en eindigen op hetzelfde luchtvaartterrein of dezelfde operatielocatie, overeenkomstig: — voor vliegtuigen: bijlage III bij Verordening (EEG) nr. 3922/91 en bijbehorende nationale uitzonderingen overeenkomstig artikel 8, lid 2, van Verordening (EEG) nr. 3922/91; en — voor helikopters: nationale eisen; d) certificaten, vergunningen en goedkeuringen afgegeven door lidstaten vóór de datum van toepassing van de desbetreffende voorschriften van deze verordening, worden geacht te zijn afgegeven in overeenstemming met deze eisen. Zij worden echter vervangen door certificaten, vergunningen en goedkeuringen, al naargelang het geval, die uiterlijk zes maanden na de datum van toepassing van de desbetreffende eisen van deze verordening worden afgegeven overeenkomstig deze verordening; e) exploitanten die onder een aangifteplicht volgens deze verordening vallen, dienen hun aangiften in uiterlijk op de datum van toepassing van de desbetreffende eisen van die verordening.”. 4) De bijlagen I, II, IV, V, VI, VII en VIII worden gewijzigd overeenkomstig bijlage I bij deze verordening. Artikel 2 Verordening (EU) nr. 965/2012 wordt als volgt gerectificeerd: 1) In bijlage IV (Deel-CAT) wordt CAT.POL.A.240, punt b), onder 4), vervangen door: „4) de cockpitbemanning heeft voldoende kennis opgedaan over de te vliegen route en de in overeenstemming met subdeel FC van Deel-ORO te volgen procedures.”. 2) In bijlage VII (Deel-NCO) wordt de tekst van NCO.GEN.103 vervangen door: „Introductievluchten als bedoeld in artikel 6, lid 4 bis, onder c), van deze verordening, wanneer ze worden uitgevoerd overeenkomstig deze bijlage, moeten: a) beginnen en eindigen op hetzelfde luchtvaartterrein of dezelfde operatielocatie, behalve voor luchtballonnen en zweefvliegtuigen; b) overdag als VFR-vluchten worden uitgevoerd; c) onder toezicht staan van een persoon die is aangesteld als verantwoordelijke voor de veiligheid van deze vluchten; en d) voldoen aan alle andere voorwaarden die zijn vastgesteld door de bevoegde autoriteit.”. Artikel 3 Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . Zij is van toepassing met ingang van 25 augustus 2016. Hierbij geldt echter het volgende: a) punt 1 van artikel 1 en de punten 1 a), 1 b), 1 c), 1 d), 2 c), 3 a), 3 e), 3 g), 3 m), 3 n), 3 o), 4 c), 5 d), 5 j), 5 k), 5 l), 7 d), 7 k) en 7 l), van de bijlage zijn van toepassing vanaf 1 juli 2018; b) de punten 3 l), 3 q), 5 i), 5 n), 6 k), 6 n), 7 j) en 7 n) van de bijlage zijn van toepassing vanaf 1 januari 2019. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 22 juli 2016. Voor de Commissie De voorzitter Jean-Claude JUNCKER ( 1 ) PB L 79 van 19.3.2008, blz. 1 . ( 2 ) Verordening (EU) nr. 965/2012 van de Commissie van 5 oktober 2012 tot vaststelling van technische eisen en administratieve procedures voor vluchtuitvoering, overeenkomstig Verordening (EG) nr. 216/2008 van het Europees Parlement en de Raad ( PB L 296 van 25.10.2012, blz. 1 ). ( 3 ) Advies van het Europees Agentschap voor de veiligheid van de luchtvaart nr. 02/2015 van 12 maart 2015 voor een verordening van de Commissie tot vaststelling van technische eisen en operationele procedures voor de verstrekking van gegevens aan luchtruimgebruikers met het oog op luchtvaartnavigatie; Advies van het Europees Agentschap voor de veiligheid van de luchtvaart nr. 03/2015 van 31 maart 2015 voor een verordening van de Commissie tot herziening van de operationele goedkeuringscriteria voor prestatiegebaseerde navigatie (PBN); Advies van het Europees Agentschap voor de veiligheid van de luchtvaart nr. 04/2015 van 8 mei 2015 voor een verordening van de Commissie tot specifieke goedkeuring van offshore-vluchtuitvoeringen met helikopters. BIJLAGE De bijlagen I, II, IV, V, VI, VII en VIII bij Verordening (EU) nr. 965/2012 worden als volgt gewijzigd: (1) In bijlage I (Definities): a) punt 69 wordt vervangen door: „69. „Vijandige omgeving” : a) een omgeving waarin: i) geen veilige noodlanding kan worden verricht doordat het oppervlak ongeschikt is; of ii) de helikopterpassagiers niet adequaat kunnen worden beschermd tegen de elementen; of iii) de geboden reactie/capaciteit voor opsporing en redding niet strookt met de verwachte blootstelling; of iv) sprake is van een onaanvaardbaar risico voor personen of goederen op de grond; b) en in elk geval de volgende omgevingen: i) voor operaties over water, de gebieden in de open zee ten noorden van 45N en ten zuiden van 45S, tenzij een deel als niet-vijandig is aangewezen door de verantwoordelijke instantie van de staat waarin de operaties plaatsvinden; en ii) delen van een agglomeratie zonder adequate gebieden voor een veilige noodlanding.”; b) punt 86 wordt vervangen door: „86. „Offshore-operatie” : een helikopteroperatie waarbij een aanzienlijk deel van de vlucht wordt uitgevoerd over gebieden in de open zee naar of vanaf een offshore-locatie.”; c) het volgende punt 86 bis wordt ingevoegd: „86 bis. „Offshore-locatie” : een voorziening die bestemd is om te worden gebruikt voor helikopteroperaties op een vaste of drijvende offshore-structuur of een schip.”; d) het volgende punt 86 ter wordt ingevoegd: „86 ter. „Gebied in de open zee” : het wateroppervlak dat zich vanaf de kustlijn zeewaarts uitstrekt.”; e) het volgende punt 103 bis wordt ingevoegd: „103 bis. „Specificatie voor vereiste navigatieprestatie” : een navigatiespecificatie voor operaties op basis van PBN waarbij on-board navigation performance monitoring and alerting verplicht is.”; (2) In bijlage II (Deel-ARO): a) ARO.OPS.240 wordt als volgt ingevoegd: „ARO.OPS.240 Specifieke goedkeuring voor RNP AR APCH a) Als de aanvrager heeft aangetoond dat hij aan de eisen van SPA.PBN.105 voldoet, verleent de bevoegde autoriteit een algemene specifieke goedkeuring of een procedurespecifieke goedkeuring voor RNP AR APCH. b) In het geval van een procedurespecifieke goedkeuring moet de bevoegde autoriteit: 1) de goedgekeurde instrumentnaderingsprocedures voor specifieke luchtvaartterreinen opnemen in de PBN-goedkeuring; 2) zorgen voor coördinatie met de bevoegde autoriteiten voor deze luchthavens, indien van toepassing; en 3) rekening houden met mogelijke credits die afkomstig zijn van specifieke goedkeuringen voor RNP AR APCH die reeds aan de aanvrager zijn afgegeven.”; b) Aanhangsel II wordt vervangen door: „Aanhangsel II Tekst van het beeld ACTIVITEITENSPECIFICATIES (behoudens de goedgekeurde voorwaarden in het vluchthandboek) Contactgegevens van uitgevende autoriteit Telefoon (1): ; Fax ; E-mail: AOC (2): Naam van de exploitant (3): Datum (4): Handtekening: Dba Handelsnaam Nr. activiteitenspecificaties: Model luchtvaartuig (5): Registratiekentekens (6): Commerciële activiteiten Activiteitengebied (7): Speciale beperkingen (8): Specifieke erkenningen: Ja Neen Specificatie (9) Opmerkingen Gevaarlijke goederen Slechtzichtvluchten CAT (10) …. Start RVR (11): m Nadering en landing DA/H: ft RVR: m RVSM (12) N.v.t. ETOPS (13) N.v.t. Maximale uitwijktijd (14): min. Navigatiespecificaties voor PBN-activiteiten (15) (16) Minimumprestatiespecificaties op het gebied van navigatie Helikoptervluchten met NVIS Takeloperaties met een helikopter Medische noodhulpvluchten per helikopter Tekst van het beeld Offshore-helikopteroperaties Opleiding van de cabinebemanning (17) Afgifte van het cabinebemanningsattest (18) Permanente luchtwaardigheid (19) Overig (20) (1) Telefoon- en fax(s) van de bevoegde autoriteit, met de landcode. E-mailadres, indien beschikbaar. (2) Bijbehorend nummer van het air operator certificate (AOC) invullen. (3) Geregistreerde naam en handelsnaam (indien verschillend) van de exploitant invullen. Voeg „Dba” („Doing business as”) toe vóór de handelsnaam. (4) Datum van afgifte van de activiteitenspecificaties (dd-mm-jjjj) en handtekening van de vertegenwoordiger van de bevoegde autoriteit. (5) ICAO-aanduiding van het merk, model en (master)serienummer, indien aangewezen, van het luchtvaartuig (bv. Boeing-737-3K2 of Boeing-777-232). (6) De registratiekentekens zijn opgenomen in de activiteitenspecificaties of in het vluchthandboek. In het laatste geval dienen de desbetreffende activiteitenspecificaties te verwijzen naar de bijbehorende bladzijde in het vluchthandboek. Als niet alle specifieke erkenningen van toepassing zijn op het luchtvaartuigmodel, kunnen de registratiekentekens van het luchtvaartuig worden ingevoerd in de kolom voor opmerkingen bij de desbetreffende specifieke erkenning. (7) Een lijst van de geografische gebieden waar de activiteiten mogen plaatsvinden (met aanduiding van geografische coördinaten of specifieke routes, vluchtinformatieregio of nationale of regionale grenzen). (8) Opsomming van toepasselijke speciale beperkingen (bijv. enkel VFR, enkel overdag, e.d.). (9) Vermeld in deze kolom de meest permissieve criteria voor iedere erkenning of het erkenningstype (met de betreffende criteria). (10) Toepasselijke categorie precisienadering invullen: LTS CAT I, CAT II, OTS CAT II, CAT IIIA, CAT IIIB of CAT IIIC. Minimale zichtbare baanlengte (RVR) in meter en beslissingshoogte (DH) in voet invullen. Eén naderingscategorie per regel. (11) Goedgekeurde minimale zichtbare baanlengte voor starten invullen (in meter). Wanneer verschillende erkenningen worden afgegeven, kan één regel per erkenning worden gebruikt. (12) Het vakje „N.v.t.” mag alleen worden aangekruist als de maximale wolkenbasis voor het luchtvaartuig lager is dan FL290. (13) ETOPS (Extended range operations) is op dit moment alleen van toepassing op tweemotorige vliegtuigen. Het vakje „N.v.t.” mag daarom worden aangekruist als het luchtvaartuigmodel meer of minder dan twee motoren telt. (14) De drempelafstand mag ook worden vermeld (in NM), evenals het motortype. (15) PBN (Performance-based navigation): één regel per complexe PBN-specifieke goedkeuring (bv. RNP AR APCH), met passende beperkingen vermeld in de kolommen „Specificaties” en/of „Opmerkingen”. Individuele goedkeuringen van specifieke RNP AR APCH-procedures kunnen worden opgenomen in de activiteitenspecificaties of in het vluchthandboek. In het laatste geval dienen de desbetreffende activiteitenspecificaties te verwijzen naar de bijbehorende bladzijde in het vluchthandboek. (16) Geef aan of de specifieke erkenning is beperkt tot bepaalde baaneinden en/of luchtvaartterreinen. (17) Erkenning voor de verstrekking van de opleiding en examinering die aanvragers van een cabinebemanningsattest moeten voltooien, zoals aangegeven in bijlage V (Deel-CC) bij Verordening (EU) nr. 1178/2011 van de Commissie. (18) Erkenning voor de afgifte van cabinebemanningsattesten, zoals gespecificeerd in bijlage V (Deel-CC) bij Verordening (EU) nr. 1178/2011 van de Commissie. (19) De naam van de persoon/organisatie die verantwoordelijk is voor het behoud van de permanente luchtwaardigheid van het luchtvaartuig en een verwijzing naar de regelgeving waarbij deze werkzaamheden worden vereist, d.w.z. bijlage I (Deel-M), subdeel G, bij Verordening (EU) nr. 1321/2014 van de Commissie. (20) Overige erkenningen of gegevens kunnen hier worden ingevuld. Gebruik één regel (of een blok met meerdere regels) per toestemming (bijv. korte landingen, steile nadering, helikoptervluchten naar/van een gebied van algemeen belang, helikoptervluchten boven een vijandige omgeving buiten een agglomeratie, helikoptervluchten zonder capaciteit voor een veilige noodlanding, activiteiten met verhoogde dwarshellingshoeken, maximale afstand van een adequaat luchtvaartterrein voor tweemotorige vleugelvliegtuigen zonder ETOPS-erkenning, luchtvaartuigen die worden gebruikt voor niet-commerciële activiteiten). EASA-FORMULIER 139 Versie 2 ”; c) noot 6 bij EASA-FORMULIER 140 in aanhangsel V wordt vervangen door: „( 6 ) Vermeld in deze kolom alle erkende activiteiten, bv. gevaarlijke goederen, LVO, RVSM, PBN, MNPS, HOFO.”; (3) In bijlage IV (Deel-CAT): a) CAT.OP.MPA.120 wordt geschrapt; b) CAT.OP.MPA.126 wordt als volgt ingevoegd: „CAT.OP.MPA.126 Prestatiegebaseerde navigatie De exploitant dient ervoor te zorgen dat, wanneer prestatiegebaseerde navigatie (performance-based navigation, PBN) vereist is voor de te vliegen route of procedure: a) de betrokken PBN-navigatiespecificatie wordt vermeld in het vlieghandboek (AFM) of een ander document dat door de certificerende autoriteit is goedgekeurd als onderdeel van een luchtwaardigheidsbeoordeling of op dergelijke goedkeuring is gebaseerd; en b) het luchtvaartuig wordt geëxploiteerd overeenkomstig de desbetreffende navigatiespecificaties en beperkingen in het vlieghandboek (AFM) of een ander document waarnaar hierboven wordt verwezen.”; c) CAT.OP.MPA.135 a) 1) wordt vervangen door: „1) voor de geplande vlucht benodigde in de ruimte gebaseerde voorzieningen, grondvoorzieningen en -diensten, met inbegrip van meteorologische diensten, zijn aanwezig;”; d) in CAT.OP.MPA.175 b): i) wordt punt 6 vervangen door: „6) de in de ruimte gebaseerde faciliteiten en de faciliteiten en diensten op de grond die vereist zijn voor de geplande vlucht, aanwezig en toereikend zijn;” ii) wordt aan het einde van punt 7 het woord „en” geschrapt; iii) wordt het volgende punt 7 bis ingevoegd: „7 bis) elke navigatiedatabank die voor prestatiegebaseerde navigatie vereist is, is geschikt en actueel; en”; e) CAT.OP.MPA.181 wordt vervangen door: „CAT.OP.MPA.181 Selectie van luchtvaartterreinen en exploitatievestigingen — helikopters a) Voor vluchten onder instrumentweersomstandigheden kiest de gezagvoerder een startuitwijkluchtvaartterrein binnen een uur vliegtijd op normale kruissnelheid als het wegens de weersomstandigheden niet mogelijk zou zijn terug te keren naar de plaats van vertrek. b) Voor IFR- of VFR-vluchten waarbij op andere wijze wordt genavigeerd dan op basis van visuele oriëntatiepunten, vermeldt de gezagvoerder ten minste één bestemmingsuitwijkluchtvaartterrein in het navigatieplan, tenzij: 1) voor een vlucht naar enige andere landingsbestemming de duur van de vlucht en de weersomstandigheden zodanig zijn dat nadering en landing op het geschatte tijdstip van aankomst op de geplande landingslocatie mogelijk zijn onder zichtweersomstandigheden; of 2) de geplande landingslocatie afgelegen is en er geen uitwijkluchtvaartterrein beschikbaar is; in dit geval wordt een uiterst omkeerpunt (PNR) bepaald. c) De exploitant kiest twee bestemmingsuitwijkluchtvaartterreinen wanneer: 1) de toepasselijke weerberichten en/of weersvoorspellingen voor het bestemmingsluchtvaartterrein aangeven dat de weersomstandigheden gedurende een periode van één uur vóór tot één uur na de verwachte aankomsttijd op het bestemmingsluchtvaartterrein gelijk zullen zijn aan of slechter zullen zijn dan de toepasselijke planningsminima; of 2) geen meteorologische informatie beschikbaar is voor het bestemmingsluchtvaartterrein. d) De exploitant dient de vereiste uitwijkluchtvaartterreinen in het navigatieplan te vermelden.”; f) CAT.OP.MPA.182 wordt als volgt ingevoegd: „CAT.OP.MPA.182 Bestemmingsluchtvaartterreinen — instrumentnaderingen De exploitant zorgt voor voldoende middelen om te navigeren en te landen op het bestemmingsluchtvaartterrein of op elk bestemmingsuitwijkluchtvaartterrein in het geval van capaciteitsverlies voor de beoogde nadering en landing.”; g) punt b) van CAT.OP.MPA.247 wordt geschrapt; h) CAT.OP.MPA.295 wordt vervangen door: „CAT.OP.MPA.295 Waarschuwingssysteem ter voorkoming van botsingen in de lucht (ACAS) De exploitant stelt operationele procedures en opleidingsprogramma's op wanneer er een ACAS is geïnstalleerd en gebruiksklaar is, zodat de bemanning een passende opleiding heeft genoten in het vermijden van botsingen en bekwaam is om ACAS II-apparatuur te gebruiken.”; i) punt a) 3) van CAT.IDE.A.205 wordt vervangen door: „3) een veiligheidsgordel met een schoudersysteem voor elke passagiersstoel en koppelriemen voor elke ligplaats in geval van vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen, waarvoor een individueel bewijs van luchtwaardigheid voor het eerst is afgegeven op of na 8 april 2015;”; j) punt b) van CAT.IDE.A.205 wordt vervangen door: „b) Een veiligheidsgordel met een schoudersysteem: 1) dient te zijn voorzien van een éénpuntsontkoppelingsmechanisme; 2) dient voor de stoelen voor de minimaal vereiste cabinebemanning te zijn voorzien van twee schouderbanden en een veiligheidsgordel die onafhankelijk kunnen worden gebruikt; en 3) dient voor elke cockpitbemanningsstoel en voor elke stoel naast een pilotenstoel te zijn voorzien van: i) twee schouderbanden en een veiligheidsgordel die onafhankelijk kan worden gebruikt; of ii) een diagonale schouderband en een veiligheidsgordel die onafhankelijk kan worden gebruikt in de volgende vliegtuigen: a) vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen die in overeenstemming zijn met de dynamische omstandigheden voor noodlandingen zoals omschreven in de toepasselijke certificeringsspecificatie; b) vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen die niet in overeenstemming zijn met de dynamische omstandigheden voor noodlandingen zoals omschreven in de toepasselijke certificeringsspecificatie en waarvoor een individueel bewijs van luchtwaardigheid voor het eerst is afgegeven vóór 28 oktober 2014; en c) vliegtuigen die zijn gecertificeerd in overeenstemming met CS-VLA of gelijkwaardig en CS-LSA of gelijkwaardig.”; k) het volgende punt f) wordt aan CAT.IDE.A.345 toegevoegd: „f) Voor vluchtuitvoeringen met PBN dient het vliegtuig te voldoen aan de vereisten van de luchtwaardigheidscertificering voor de passende navigatiespecificatie.” l) CAT.IDE.A.355 wordt vervangen door: „CAT.IDE.A.355 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen stelt de exploitant de cockpitbemanning en ander betrokken personeel op de hoogte en ziet hij erop toe dat de desbetreffende gegevens niet worden gebruikt.”; m) punt b) van CAT.IDE.H.280 wordt geschrapt; n) CAT.IDE.H.295 wordt vervangen door: „CAT.IDE.H.295 Overlevingspakken voor bemanningsleden Elk bemanningslid dient een overlevingspak te dragen bij vluchten in prestatieklasse 3 boven water op een afstand tot land die niet met autorotatie is te overbruggen of die het niet mogelijk maakt om een veilige noodlanding te maken, wanneer de weerberichten of weersverwachtingen waarover de gezagvoerder beschikt, aangeven dat de zeetemperatuur tijdens de vlucht lager zal zijn dan 10 °C.”; o) CAT.IDE.H.310 wordt geschrapt; p) het volgende punt e) wordt aan CAT.IDE.H.345 toegevoegd: „e) Voor vluchtuitvoeringen op basis van PBN dient het vliegtuig te voldoen aan de vereisten van de luchtwaardigheidscertificering voor de passende navigatiespecificatie.”; q) CAT.IDE.H.355 wordt als volgt ingevoegd: „CAT.IDE.H.355 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen stelt de exploitant de cockpitbemanning en ander betrokken personeel op de hoogte en ziet hij erop toe dat de desbetreffende gegevens niet worden gebruikt.”; (4) In bijlage V (Deel-SPA): a) SPA.PBN.100 wordt vervangen door: „SPA.PBN.100 Vluchtuitvoeringen op basis van PBN a) Een goedkeuring is vereist voor elk van de volgende PBN-specificaties: 1) RNP AR APCH; en 2) RNP 0.3 voor helikoptervluchten. b) Een goedkeuring voor RNP AR APCH-operaties maakt operaties op publieke instrumentnaderingsprocedures mogelijk die voldoen aan de toepasselijke ICAO-criteria voor het ontwerpen van procedures. c) Een procedurespecifieke goedkeuring voor RNP AR APCH of RNP 0.3 is vereist voor particuliere instrumentnaderingsprocedures of elke publieke instrumentnaderingsprocedure die niet voldoet aan de toepasselijke ICAO-criteria voor het ontwerpen van procedures, of indien vereist op grond van de luchtvaartinlichtingenaankondiging (AIP) of de bevoegde autoriteit.”; b) SPA.PBN.105 wordt vervangen door: „SPA.PBN.105 Operationele goedkeuring voor vluchtuitvoeringen op basis van PBN Om van de bevoegde autoriteit een specifieke goedkeuring voor vluchtuitvoeringen op basis van PBN te verkrijgen, dient de exploitant aan te tonen dat: a) de betrokken luchtwaardigheidsgoedkeuring voor de voorgenomen vluchtuitvoering op basis van PBN wordt vermeld in het vlieghandboek (AFM) of een ander document dat door de certificerende autoriteit is goedgekeurd als onderdeel van een luchtwaardigheidsbeoordeling of op dergelijke goedkeuring is gebaseerd; b) een opleidingsprogramma is vastgesteld voor de leden van de cockpitbemanning en de relevante personeelsleden die bij de voorbereiding van de vlucht zijn betrokken; c) er een veiligheidsbeoordeling is uitgevoerd; d) operationele procedures zijn vastgesteld waarin het volgende wordt gespecificeerd: 1) de te vervoeren uitrusting, met inbegrip van de operationele beperkingen ervan en de toepasselijke vermeldingen in de minimumuitrustingslijst (MUL); 2) de samenstelling van de cockpitbemanning en haar kwalificaties en ervaring; 3) normale, abnormale en noodprocedures; en 4) het beheer van elektronische navigatiegegevens; e) er een lijst van te melden voorvallen is opgesteld; en f) er een beheersprogramma voor de monitoring van de RNP is vastgesteld voor RNP AR APCH-vluchtuitvoeringen, indien van toepassing.”; c) het volgende subdeel K wordt toegevoegd: „SUBDEEL K OFFSHORE-HELIKOPTEROPERATIES SPA.HOFO.100 Offshore-helikopteroperaties (HOFO) De eisen van dit subdeel zijn van toepassing op: a) een exploitant van commercieel luchtvervoer die in overeenstemming met deel-ORO over een geldige AOC beschikt; b) een exploitant van gespecialiseerde vluchtuitvoeringen die in overeenstemming met Deel-ORO zijn activiteiten heeft gemeld; of c) een exploitant van niet-commercieel luchtvervoer die in overeenstemming met Deel-ORO zijn activiteiten heeft gemeld. SPA.HOFO.105 Goedkeuring voor offshore-helikopteroperaties a) Alvorens vluchtuitvoeringen uit hoofde van dit subdeel te beginnen moet aan de exploitant een specifieke goedkeuring zijn afgegeven door de bevoegde autoriteit. b) Om dergelijke goedkeuring te verkrijgen dient de exploitant bij de bevoegde autoriteit een aanvraag in zoals gespecificeerd in SPA.GEN.105 en toont hij aan dat hij voldoet aan de eisen van dit subdeel. c) Alvorens vluchten uit te voeren vanuit een andere lidstaat dan de lidstaat die de goedkeuring krachtens a) heeft afgegeven, stelt de exploitant de bevoegde autoriteiten van beide lidstaten op de hoogte van de voorgenomen vluchtuitvoering. SPA.HOFO.110 Operationele procedures a) De exploitant dient in het kader van zijn veiligheidsbeheerproces de risico's en gevaren die specifiek gelden voor offshore-helikopteroperaties te beperken en minimaliseren. De exploitant dient in het vluchthandboek het volgende te specificeren. 1) de selectie, samenstelling en opleiding van bemanningen; 2) de taken en verantwoordelijkheden van bemanningsleden en ander betrokken personeel; 3) de vereiste uitrusting en criteria voor het ondernemen van een vlucht; en 4) de operationele procedures en minima, zodat normale en waarschijnlijke abnormale vluchtuitvoeringen worden beschreven en op passende wijze worden beperkt. b) De exploitant ziet erop toe dat: 1) er voorafgaand aan elke vlucht een navigatieplan wordt opgesteld; 2) de voorlichting van de passagiers wat betreft de veiligheid ook alle eventuele specifieke informatie bevat over punten die verband houden met offshore en dat die wordt gegeven vóór zij aan boord van de helikopter gaan; 3) elk lid van de cockpitbemanning een goedgekeurd overlevingspak draagt: i) wanneer het weerbericht of de weersverwachting waarover de gezagvoerder/piloot met gezagvoerdersbevoegdheid beschikt, aangeeft dat de zeetemperatuur tijdens de vlucht lager zal zijn dan 10 °C; of ii) wanneer de geschatte reddingstijd langer is dan de berekende overlevingstijd; of iii) wanneer de geplande vlucht 's nachts in een vijandige omgeving wordt uitgevoerd; 4) in voorkomend geval, de offshore-routestructuur wordt gevolgd die door de betreffende ATS is verstrekt; 5) piloten tijdens de vlucht optimaal gebruikmaken van de automatische besturingssystemen (AFCS); 6) specifieke offshore-naderingsprofielen worden vastgesteld, inclusief stabiele naderingsparameters en de corrigerende maatregelen die moeten worden genomen als een nadering onstabiel wordt; 7) vluchtuitvoeringen met meerkoppige bemanning over procedures beschikken waardoor een lid van de bemanning tijdens een offshore-vlucht toezicht kan houden op de vluchtinstrumenten, met name tijdens de nadering of het vertrek, om ervoor te zorgen dat een veilige vliegroute wordt aangehouden; 8) de cockpitbemanning onmiddellijke en passende maatregelen neemt wanneer een hoogtealarm wordt geactiveerd; 9) er procedures bestaan om de nooddrijfsystemen te activeren, indien dat veilig kan gebeuren, voor alle aankomsten en vertrekken boven water; en 10) de vluchten worden uitgevoerd in overeenstemming met alle beperkingen die de bevoegde autoriteit of de autoriteit die verantwoordelijk is voor het luchtruim heeft vastgesteld met betrekking tot vliegroutes en -gebieden. SPA.HOFO.115 Gebruik van offshore-locaties De exploitant mag alleen offshore-locaties gebruiken die geschikt zijn voor de omvang en het gewicht van de helikopter en voor de desbetreffende operaties. SPA.HOFO.120 Selectie van luchtvaartterreinen en operatielocaties a) Onshore-bestemmingsuitwijkluchtvaartterrein . Onverminderd CAT.OP.MPA.181, NCC.OP.152 en SPO.OP.151 hoeft de gezagvoerder/piloot met gezagvoerdersbevoegdheid geen bestemmingsuitwijkluchtvaartterrein in het navigatieplan te specificeren voor vluchten van een offshore-locatie naar een luchtvaartterrein op het land, indien: 1) de luchthaven van bestemming is gedefinieerd als een aan de kust gelegen luchtvaartterrein, of 2) aan de volgende criteria is voldaan: i) de luchthaven van bestemming heeft een gepubliceerde instrumentnadering; ii) de vluchttijd bedraagt minder dan 3 uur; en iii) in de gepubliceerde weersvoorspelling, geldig van 1 uur vóór tot 1 uur na het verwachte tijdstip van landing, is bepaald dat: A) de wolkenbasis zich op minstens 700 voet boven de minima voor de instrumentnadering bevindt, of 1 000 voet boven het bestemmingsluchtvaartterrein, indien dit hoger is; en B) de zichtbaarheid ten minste 2 500 meter bedraagt. b) Offshore-bestemmingsuitwijkhelikopterdek . De exploitant kan een offshore-bestemmingsuitwijkhelikopterdek kiezen wanneer aan de volgende criteria is voldaan: 1) Een offshore-bestemmingsuitwijkhelikopterdek mag alleen worden gebruikt voorbij het uiterste omkeerpunt (PNR) en wanneer een onshore-bestemmingsuitwijkluchtvaartterrein geografisch niet beschikbaar is. Vóór het PNR moet een onshore-bestemmingsuitwijkluchtvaartterrein worden gebruikt. 2) Het moet mogelijk zijn om op het offshore-betemmingsuitwijkhelikopterdek te landen met één uitgeschakelde motor. 3) Voor zover mogelijk wordt de beschikbaarheid van het helikopterdek gegarandeerd vóór het PNR. De afmetingen, de configuratie en het houden van afstand tot hindernissen van afzonderlijke helikopterdekken of andere locaties zijn geschikt voor gebruik als uitwijkhelikopterdek door ieder te gebruiken helikoptertype. 4) Bij de vaststelling van weerminima wordt rekening gehouden met de nauwkeurigheid en betrouwbaarheid van weersinformatie. 5) De MUL bevat specifieke bepalingen voor dit type operatie. 6) Een offshore-bestemmingsuitwijkhelikopterdek wordt alleen geselecteerd als de exploitant hiertoe in het vluchthandboek een procedure heeft vastgelegd. SPA.HOFO.125 Naderingen met radar aan boord (airborne radar approaches, ARA's) voor offshore locaties — Commerciële luchtvervoersactiviteiten a) Een exploitant van commercieel luchtvervoer dient operationele procedures op te stellen en ervoor te zorgen dat ARA's alleen worden uitgevoerd als: 1) de helikopter is uitgerust met een radar waarmee informatie kan worden verzameld over de hindernissen in de omgeving; en 2) aan een van de volgende twee voorwaarden is voldaan: i) de minimumdalingshoogte (MDH) wordt bepaald vanaf een radiohoogtemeter; of ii) de minimumdalingshoogte (MDA) plus een passende marge wordt toegepast. b) ARA's naar boortorens of vaartuigen op doorvaart worden uitgevoerd met meerdere bemanningsleden. c) Het beslissingsbereik moet voldoende ruimte bieden om afstand te houden tot hindernissen in de afgebroken nadering van een bestemming waarvoor een nadering met radar aan boord is gepland. d) De nadering mag na het beslissingsbereik of onder de minimumdalingshoogte (MDA/H) alleen worden voortgezet als er een visueel referentiepunt op de bestemming is vastgesteld. e) Voor door één piloot uitgevoerde commerciële luchtvervoersactiviteiten moeten de MDA/H en het beslissingsbereik met gepaste stappen worden verhoogd. f) Als een ARA wordt uitgevoerd naar een niet-bewegende offshore-locatie (bv. een vaste installatie of een afgemeerd vaartuig) en het navigatiesysteem een betrouwbare GPS-positie van de locatie bevat, wordt het GPS- of gebiedsnavigatiesysteem gebruikt om de veiligheid van de ARA te verhogen. SPA.HOFO.130 Weersomstandigheden Onverminderd CAT.OP.MPA.247, NCC.OP.180 en SPO.OP.170 mogen VFR-vluchten tussen offshore-locaties in klasse G-luchtruim waarbij de sector over water minder dan 10 NM bedraagt, worden uitgevoerd wanneer de grenzen minstens de volgende waarden hebben bereikt: Minima voor vluchten tussen offshore-locaties in klasse G-luchtruim Dag Nacht Hoogte ( *1 ) Zichtbaarheid Hoogte ( *1 ) Zichtbaarheid Eén piloot 300 voet 3 km 500 voet 5 km Twee piloten 300 voet 2 km ( *2 ) 500 voet 5 km ( *3 ) SPA.HOFO.135 Grenswaarden met betrekking tot de wind voor offshore-locaties Vluchten naar een offshore-locatie mogen alleen worden uitgevoerd als de aangegeven windsnelheid op het helikopterdek, met inbegrip van windstoten, niet meer dan 60 knopen bedraagt. SPA.HOFO.140 Prestatievoorschriften voor offshore-locaties Helikopters die van en naar offshore-locaties vliegen, worden naargelang de soort vluchtuitvoering geëxploiteerd overeenkomstig de prestatievoorschriften van de desbetreffende bijlage. SPA.HOFO.145 Systeem voor vluchtgegevenscontrole (flight data monitoring, FDM) a) Als een exploitant commerciële luchtvervoersactiviteiten verricht met een helikopter die is uitgerust met een vluchtgegevensrecorder, moet hij uiterlijk 1 januari 2019 een FDM-systeem instellen en onderhouden als onderdeel van zijn geïntegreerd beheerssysteem. b) Het FDM-systeem mag geen bestraffend karakter hebben en moet voldoende garanties ter bescherming van de gegevensbron(nen) bieden. SPA.HOFO.150 Systeem voor het traceren van luchtvaartuigen De exploitant zorgt voor de instelling en het onderhoud van een gecontroleerd systeem voor het traceren van luchtvaartuigen voor offshore-operaties in een vijandige omgeving, vanaf het tijdstip van vertrek tot en met de aankomst op de eindbestemming van de helikopter. SPA.HOFO.155 Systeem voor vibratiemonitoring (vibration health monitoring, VHM) a) De volgende categorieën helikopters waarmee commerciële offshore-vluchten in een vijandige omgeving worden uitgevoerd, moeten uiterlijk 1 januari 2019 voorzien zijn van een systeem dat de status van kritieke rotor- en rotoraandrijfsystemen controleert: 1) complexe motoraangedreven helikopters waarvoor een eerste individueel bewijs van luchtwaardigheid is afgegeven na 31 december 2016; 2) alle helikopters met een maximale operationele passagiersconfiguratie van meer dan 9 en waarvoor een eerste individueel bewijs van luchtwaardigheid is afgegeven vóór 1 januari 2017; 3) alle helikopters waarvoor een eerste individueel bewijs van luchtwaardigheid is afgegeven na 31 december 2018; b) De exploitant beschikt over een systeem om: 1) gegevens te verzamelen, met inbegrip van door het systeem gegenereerde alarmsignalen; 2) de goede werking van onderdelen te analyseren en vast te stellen; en 3) te reageren op vastgestelde beginnende storingen. SPA.HOFO.160 Uitrustingsvoorschriften a) De exploitant dient zich aan de volgende uitrustingsvoorschriften te houden: 1) omroepsysteem in helikopters die worden gebruikt voor commerciële luchtvervoersactiviteiten en niet-commerciële vluchtuitvoeringen met complexe motoraangedreven helikopters: i) helikopters met een maximale operationele passagiersconfiguratie van meer dan 9 dienen te zijn uitgerust met een omroepsysteem; ii) helikopters met een maximale operationele passagiersconfiguratie van 9 of minder hoeven niet te zijn uitgerust met een omroepsysteem als de exploitant kan aantonen dat de stem van de piloot tijdens de vlucht verstaanbaar is op alle passagiersstoelen. 2) radiohoogtemeter Helikopters dienen te zijn uitgerust met een radiohoogtemeter die in staat is een auditieve waarschuwing uit te zenden onder een vooraf vastgestelde hoogte en een visuele waarschuwing op een door de piloot te selecteren hoogte. b) Nooduitgangen Alle nooduitgangen, waaronder nooduitgangen voor de bemanning, en alle deuren, ramen of andere openingen die geschikt zijn om te worden gebruikt als nooduitgang, alsook de inrichtingen om ze te openen, dienen opvallend te zijn gemarkeerd als geleiding voor inzittenden die de uitgangen bij daglicht of in het donker gebruiken. Die markeringen zijn zodanig aangebracht dat ze zichtbaar blijven als de helikopter kapseist en de cabine onder water komt te liggen. c) Terreinvermijdings- en waarschuwingssysteem voor helikopters (HTAWS) Helikopters die worden gebruikt voor commerciële luchtvervoersactiviteiten, met een maximale gecertificeerde startmassa van meer dan 3 175 kg of een maximale operationele passagiersconfiguratie van meer dan 9 en waarvoor een eerste individueel bewijs van luchtwaardigheid is afgegeven op of na 31 december 2018, dienen te zijn uitgerust met een HTAWS dat voldoet aan de eisen voor klasse A-uitrusting, zoals vermeld in een aanvaardbare norm. SPA.HOFO.165 Aanvullende procedures en apparatuur voor vluchtuitvoeringen in een vijandige omgeving a) Zwemvesten Zwemvesten dienen te allen tijde te worden gedragen door alle personen aan boord, tenzij geïntegreerde overlevingspakken worden gedragen die voldoen aan de gecombineerde eisen voor overlevingspakken en zwemvesten. b) Overlevingspakken Alle passagiers aan boord moeten een goedgekeurd overlevingspak dragen: 1) wanneer het weerbericht of de weersverwachting waarover de gezagvoerder/piloot met gezagvoerdersbevoegdheid beschikt, aangeeft dat de zeetemperatuur tijdens de vlucht lager zal zijn dan 10 °C; of 2) wanneer de geschatte reddingstijd langer is dan de berekende overlevingstijd; of 3) wanneer de geplande vlucht 's nachts wordt uitgevoerd. c) Noodademhalingssysteem Alle passagiers aan boord dragen een noodademhalingssysteem en hebben instructies voor het gebruik gekregen. d) Reddingsvlotten 1) Alle reddingsvlotten dienen zodanig te zijn geïnstalleerd dat ze kunnen worden gebruikt in zeeomstandigheden waarin de landings-, drijf- en trimkenmerken van de helikopter zijn geëvalueerd voor certificatie. 2) Alle reddingsvlotten dienen zodanig te zijn geïnstalleerd dat ze klaar zijn voor gebruik in noodgevallen. 3) Het aantal geïnstalleerde reddingsvlotten bedraagt: i) in het geval van een helikopter die minder dan 12 personen vervoert, ten minste één reddingsvlot met een nominale capaciteit die niet kleiner is dan het maximale aantal personen aan boord; of ii) in het geval van een helikopter die meer dan 11 personen vervoert, ten minste twee reddingsvlotten, die samen voldoende plaats bieden aan alle personen die aan boord kunnen worden vervoerd; indien één vlot verloren is gegaan, moet(en) het (de) resterende reddingsvlot(ten) voldoende capaciteit hebben om plaats te bieden aan alle personen in de helikopter. 4) Elk reddingsvlot bevat ten minste één plaatsaanduidende noodzender voor overlevenden (ELT(S)); en 5) Elk reddingsvlot bevat levensreddende uitrusting, met inbegrip van middelen om in leven te blijven, als passend voor de uit te voeren vlucht. e) Noodcabineverlichting De helikopter is uitgerust met een noodverlichtingsinstallatie met een eigen stroomvoorziening als bron van generieke verlichting van de cabine om het ontruimen van de helikopter te vergemakkelijken. f) Automatisch inzetbare plaatsaanduidende noodzender (ELT(AD)) De helikopter dient te zijn uitgerust met een automatisch inzetbare plaatsaanduidende noodzender die tegelijk op 121,5 MHz en 406 MHz kan uitzenden. g) Vastzetten van niet-afwerpbare deuren Niet-afwerpbare deuren die zijn aangewezen als nooduitgang bij een noodlanding op het water, zijn uitgerust met een middel om ze in de open positie vast te zetten zodat ze de inzittenden niet hinderen bij het verlaten van de helikopter in alle zeeomstandigheden tot de maximale omstandigheden waarbij noodlanding en drijven op het water moet worden overwogen. h) Nooduitgangen en noodluiken Alle nooduitgangen, waaronder nooduitgangen voor de bemanning, en alle deuren, ramen of andere openingen die geschikt zijn om onder water te ontsnappen, worden zodanig uitgerust dat ze in een noodsituatie kunnen worden gebruikt. i)   Onverminderd de punten a), b) en c) mag de exploitant op basis van een risicobeoordeling toestaan dat passagiers die op een offshore-locatie medisch ongeschikt zijn verklaard, het zwemvest, overlevingspak of noodademhalingssysteem gedeeltelijk of helemaal niet dragen op terugvluchten of vluchten tussen offshore-locaties. SPA.HOFO.170 Bemanningseisen a) De exploitant bepaalt: 1) de criteria voor de selectie van leden van de cockpitbemanning, waarbij rekening wordt gehouden met de eerdere ervaring van de cockpitbemanningsleden; 2) de minimumervaring die is vereist voor de gezagvoerder/piloot met gezagvoerdersbevoegdheid om offshore-operaties te verrichten; en 3) een programma voor opleiding en toetsing van de cockpitbemanning dat elk lid van de cockpitbemanning met succes dient af te ronden. Dergelijk programma wordt aangepast aan de offshore-omgeving en bevat normale, abnormale en noodprocedures, boordpersoneelsbeheer en een opleiding voor noodlandingen en het overleven op zee. b) Eisen inzake recentheid Een piloot mag alleen een helikopter met passagiers besturen: 1) op een offshore-locatie, als gezagvoerder of piloot met gezagvoerdersbevoegdheid of tweede piloot als hij of zij in de voorafgaande 90 dagen ten minste 3 starts, vertrekken, naderingen en landingen heeft uitgevoerd op een offshore-locatie in een helikopter van hetzelfde type of een volledige vluchtnabootser (FFS) die representatief is voor dat type; of 2) op een offshore-locatie bij nacht, als gezagvoerder of piloot met gezagvoerdersbevoegdheid of tweede piloot als hij of zij in de voorafgaande 90 dagen ten minste 3 starts, vertrekken, naderingen en landingen bij nacht heeft uitgevoerd op een offshore-locatie in een helikopter van hetzelfde type of een volledige vluchtnabootser (FFS) die representatief is voor dat type. De 3 starts en landingen worden uitgevoerd met één- of meerpilootbediening, naargelang van de vlucht die moet worden uitgevoerd. c) Specifieke eisen voor commercieel luchtvervoer: 1) De in het bovenstaande punt b), onder 1) en 2), voorgeschreven periode van 90 dagen mag worden verlengd tot maximaal 120 dagen, mits de piloot lijnvluchten uitvoert onder toezicht van een instructeur of examinator voor typeaantekening. 2) Als de piloot niet voldoet aan de eisen onder 1), moet hij of zij een trainingsvlucht uitvoeren in de helikopter of een FFS van het te gebruiken type helikopter, met inbegrip van ten minste de eisen beschreven in punt b), onder 1) en 2), vooraleer hij of zij zijn of haar bevoegdheden kan uitoefenen.” (5) In bijlage VI (Deel-NCC): a) NCC.GEN.106 wordt als volgt gewijzigd: i) aan het einde van punt a) 4) vii) wordt het woord „en” geschrapt; i) aan het einde van punt a) 4) viii) wordt het woord „en” ingevoegd; iii) punt a) 4) ix) wordt als volgt ingevoegd: „ix) elke navigatiedatabank die voor prestatiegebaseerde navigatie vereist is, is geschikt en actueel.”; b) NCC.OP.116 wordt als volgt ingevoegd: „NCC.OP.116 Prestatiegebaseerde navigatie — vleugelvliegtuigen en helikopters De exploitant dient ervoor te zorgen dat, wanneer prestatiegebaseerde navigatie (performance-based navigation, PBN) vereist is voor de te vliegen route of procedure: a) de betrokken PBN-navigatiespecificatie wordt vermeld in het vlieghandboek (AFM) of een ander document dat door de certificerende autoriteit is goedgekeurd als onderdeel van een luchtwaardigheidsbeoordeling of op dergelijke goedkeuring is gebaseerd; en b) het luchtvaartuig wordt geëxploiteerd overeenkomstig de desbetreffende navigatiespecificaties en beperkingen in het vlieghandboek of een ander document waarnaar hierboven wordt verwezen.”; c) punt a) van NCC.OP.145 wordt vervangen door: „a) Alvorens een vlucht te beginnen, gaat de gezagvoerder met alle beschikbare redelijke middelen na of de in de ruimte, op de grond en/of op het water gebaseerde faciliteiten, inclusief de beschikbare communicatiefaciliteiten en navigatiehulpmiddelen die rechtstreeks vereist zijn voor de veilige vluchtuitvoering met het luchtvaartuig, volstaan voor de omstandigheden waaronder de vlucht zal plaatsvinden.”; d) NCC.OP.152 wordt als volgt gewijzigd: i) aan het einde van punt b) 2) ii) wordt het woord „en” geschrapt; ii) punt b) 3) wordt geschrapt; e) NCC.OP.153 wordt als volgt ingevoegd: „NCC.OP.153 Bestemmingsluchtvaartterreinen — instrumentnaderingen De gezagvoerder zorgt voor voldoende middelen om te navigeren en te landen op het bestemmingsluchtvaartterrein of op elk bestemmingsuitwijkluchtvaartterrein in het geval van capaciteitsverlies voor de beoogde nadering en landing.”; f) NCC.OP.220 wordt als volgt gewijzigd: „NCC.OP.220 Systeem voor het vermijden van botsingen in de lucht (Airborne Collision Avoidance System, ACAS) De exploitant stelt operationele procedures en opleidingsprogramma's op wanneer er een ACAS is geïnstalleerd en gebruiksklaar is, zodat de bemanning een passende opleiding heeft genoten in het vermijden van botsingen en bekwaam is om ACAS II-apparatuur te gebruiken.”; g) punt b) van NCC.IDE.A.180 wordt vervangen door: „b) Een veiligheidsgordel met een schoudersysteem: 1) dient te zijn voorzien van een éénpuntsontkoppelingsmechanisme; 2) dient voor de stoelen voor de minimaal vereiste cabinebemanning te zijn voorzien van twee schouderbanden en een veiligheidsgordel die onafhankelijk kunnen worden gebruikt; en 3) dient voor elke cockpitbemanningsstoel en voor elke stoel naast een pilotenstoel te zijn voorzien van: i) twee schouderbanden en een veiligheidsgordel die onafhankelijk kan worden gebruikt; of ii) een diagonale schouderband en een veiligheidsgordel die onafhankelijk kan worden gebruikt in de volgende vliegtuigen: A) vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen die in overeenstemming zijn met de dynamische omstandigheden voor noodlandingen zoals omschreven in de toepasselijke certificeringsspecificatie; B) vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen die niet in overeenstemming zijn met de dynamische omstandigheden voor noodlandingen zoals omschreven in de toepasselijke certificeringsspecificatie en waarvoor een individueel bewijs van luchtwaardigheid voor het eerst is afgegeven vóór 25 augustus 2016.”; h) aan NCC.IDE.A.250 wordt het volgende punt d) toegevoegd: „d) Voor vluchtuitvoeringen op basis van PBN dient het vliegtuig te voldoen aan de vereisten van de luchtwaardigheidscertificering voor de passende navigatiespecificatie.”; i) NCC.IDE.A.260 wordt vervangen door: „NCC.IDE.A.260 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen stelt de exploitant de cockpitbemanning en ander betrokken personeel op de hoogte en ziet hij erop toe dat de desbetreffende gegevens niet worden gebruikt.”; j) punt b) van NCC.IDE.H.215 wordt geschrapt; k) NCC.IDE.H.226 wordt vervangen door: „NCC.IDE.H.226 Overlevingspakken voor bemanningsleden Elk bemanningslid dient een overlevingspak te dragen wanneer de gezagvoerder dat op basis van een risicobeoordeling heeft besloten, rekening houdend met de volgende voorwaarden: a) het betreft een vlucht boven water op een afstand tot het land die niet met autorotatie is te overbruggen of die het niet mogelijk maakt om een veilige noodlanding te maken, waarbij de helikopter geen horizontale vlucht kan aanhouden als de kritieke motor uitvalt; en b) het weerbericht of de weersverwachting waarover de gezagvoerder/piloot met gezagvoerdersbevoegdheid beschikt, geeft aan dat de zeetemperatuur tijdens de vlucht lager zal zijn dan 10 °C.”; l) NCC.IDE.H.231 wordt geschrapt; m) aan NCC.IDE.H.250 wordt het volgende punt d) toegevoegd: „d) Voor vluchtuitvoeringen op basis van PBN dient het luchtvaartuig te voldoen aan de vereisten van de luchtwaardigheidscertificering voor de passende navigatiespecificatie.”; n) NCC.IDE.H.260 wordt als volgt ingevoegd: „NCC.IDE.H.260 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen stelt de exploitant de cockpitbemanning en ander betrokken personeel op de hoogte en ziet hij erop toe dat de desbetreffende gegevens niet worden gebruikt.”; (6) In bijlage VII (Deel-NCO): a) NCO.GEN.105 wordt als volgt gewijzigd: i) aan het einde van punt a) 4) v) wordt het woord „en” geschrapt; ii) aan het einde van punt a) 4) vi) wordt het woord „en” ingevoegd; iii) het volgende punt a) 4) vii) wordt ingevoegd: „vii) elke navigatiedatabank die voor prestatiegebaseerde navigatie vereist is, is geschikt en actueel.”; b) het volgende punt f) wordt aan NCO.GEN.140 toegevoegd: „f) Redelijke hoeveelheden artikelen en stoffen die anders zouden worden geclassificeerd als gevaarlijke goederen en die worden gebruikt om de vliegveiligheid te bevorderen daar waar het meevoeren ervan redelijkerwijs nodig is om te waarborgen dat ze tijdig voor operationele doeleinden beschikbaar zijn, worden als toegestaan beschouwd overeenkomstig lid 1.2.2.1, onder a), van de technische instructies. Dat is ongeacht de vraag of dergelijke artikelen en stoffen moeten worden meegevoerd of zijn bestemd om te worden gebruikt in verband met een bepaalde vlucht. De bovengenoemde artikelen en stoffen worden verpakt en aan boord gebracht onder de verantwoordelijkheid van de gezagvoerder en op zodanige wijze dat de risico's voor bemanningsleden, passagiers, vracht of het luchtvaartuig tijdens de vluchtuitvoering worden geminimaliseerd.”; c) NCO.OP.116 wordt als volgt ingevoegd: „NCO.OP.116 Prestatiegebaseerde navigatie — vleugelvliegtuigen en helikopters De gezagvoerder dient ervoor te zorgen dat, wanneer prestatiegebaseerde navigatie (performance-based navigation, PBN) vereist is voor de te vliegen route of procedure: a) de betrokken PBN-navigatiespecificatie wordt vermeld in het vlieghandboek (AFM) of een ander document dat door de certificerende autoriteit is goedgekeurd als onderdeel van een luchtwaardigheidsbeoordeling of op dergelijke goedkeuring is gebaseerd; en b) het luchtvaartuig wordt geëxploiteerd overeenkomstig de desbetreffende navigatiespecificaties en beperkingen in het vlieghandboek of een ander document waarnaar hierboven wordt verwezen.”; d) punt a) van NCO.OP.135 wordt vervangen door: „a) Alvorens een vlucht te beginnen, gaat de gezagvoerder met alle beschikbare redelijke middelen na of de in de ruimte, op de grond en/of op het water gebaseerde faciliteiten, inclusief de beschikbare communicatiefaciliteiten en navigatiehulpmiddelen die rechtstreeks vereist zijn voor de veilige vluchtuitvoering met het luchtvaartuig, volstaan voor het desbetreffende type vluchtuitvoering.”; e) NCO.OP.142 wordt als volgt ingevoegd: „NCO.OP.142 Bestemmingsluchtvaartterreinen — instrumentnaderingen De gezagvoerder zorgt voor voldoende middelen om te navigeren en te landen op het bestemmingsluchtvaartterrein of op elk bestemmingsuitwijkluchtvaartterrein in het geval van capaciteitsverlies voor de beoogde nadering en landing.”; f) NCO.OP.190 wordt vervangen door: „NCO.OP.190 Gebruik van aanvullende zuurstof a) De gezagvoerder zorgt ervoor dat alle cockpitbemanningsleden die bezig zijn met essentiële taken voor het veilig functioneren van een luchtvaartuig in vlucht, voortdurend aanvullende zuurstof gebruiken wanneer hij/zij vaststelt dat op de hoogte van de voorgenomen vlucht het gebrek aan zuurstof de vermogens van de bemanningsleden kan aantasten, en zorgt ervoor dat aanvullende zuurstof beschikbaar is voor de passagiers als het gebrek aan zuurstof schadelijke gevolgen voor hen kan hebben. b) Wanneer de gezagvoerder niet kan bepalen welke gevolgen het gebrek aan zuurstof kan hebben voor alle personen aan boord, moet hij/zij er in alle andere gevallen voor zorgen dat: 1. alle cockpitbemanningsleden die betrokken zijn bij essentiële taken voor het veilig functioneren van een vliegtuig tijdens de vlucht, aanvullende zuurstof gebruiken wanneer de cabinedrukhoogte gedurende meer dan 30 minuten tussen 10 000 ft en 13 000 ft bedraagt; en 2. alle personen aan boord aanvullende zuurstof gebruiken telkens wanneer de cabinedrukhoogte in de passagiersruimte meer dan 13 000 ft bedraagt.”; g) NCO.OP.220 wordt als volgt ingevoegd: „NCO.OP.220 Systeem voor het vermijden van botsingen in de lucht (Airborne Collision Avoidance System, ACAS II) Wanneer ACAS II wordt gebruikt, past de gezagvoerder de geschikte operationele procedures toe en is hij/zij daartoe voldoende opgeleid.”; h) punt a) 4) van NCO.IDE.A.140 wordt vervangen door: „4) een veiligheidsgordel met een schoudersysteem voor elke cockpitbemanningsstoel en een éénpuntsontkoppelingsmechanisme voor vliegtuigen met een bewijs van luchtwaardigheid dat voor het eerst is afgegeven op of na 25 augustus 2016.”; i) NCO.IDE.A.155 wordt vervangen door: „NCO.IDE.A.155 Aanvullende ademhalingszuurstof — vliegtuigen zonder drukcabine Vliegtuigen zonder drukcabine waarmee vluchten worden uitgevoerd op een hoogte die zuurstofvoorziening vereist overeenkomstig NCO.OP.190, worden uitgerust met zuurstofapparatuur waarmee de vereiste zuurstofvoorraden kunnen worden opgeslagen en toegediend.”; j) aan NCO.IDE.A.195 wordt het volgende punt d) toegevoegd: „d) Voor vluchtuitvoeringen op basis van PBN dient het luchtvaartuig te voldoen aan de vereisten van de luchtwaardigheidscertificering voor de passende navigatiespecificatie.”; k) NCO.IDE.A.205 wordt als volgt ingevoegd: „NCO.IDE.A.205 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De gezagvoerder dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de gezagvoerder aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen mag de gezagvoerder de betrokken gegevens niet gebruiken.”; l) NCO.IDE.H.155 wordt vervangen door: „NCO.IDE.H.155 Aanvullende zuurstof — helikopters zonder drukcabine Helikopters zonder drukcabine waarmee vluchten worden uitgevoerd op een hoogte die zuurstofvoorziening vereist overeenkomstig NCO.OP.190, worden uitgerust met zuurstofapparatuur waarmee de vereiste zuurstofvoorraden kunnen worden opgeslagen en toegediend.”; m) aan NCO.IDE.H.195 wordt het volgende punt d) toegevoegd: „d) Voor vluchtuitvoeringen op basis van PBN dient het luchtvaartuig te voldoen aan de vereisten van de luchtwaardigheidscertificering voor de passende navigatiespecificatie.”; n) NCO.IDE.H.205 wordt als volgt ingevoegd: „NCO.IDE.H.205 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen mag de gezagvoerder de betrokken gegevens niet gebruiken.”; o) NCO.IDE.S.130 wordt vervangen door: „NCO.IDE.S.130 Aanvullende zuurstof Zweefvliegtuigen waarmee vluchten worden uitgevoerd op een hoogte die zuurstofvoorziening vereist overeenkomstig NCO.OP.190, worden uitgerust met zuurstofapparatuur waarmee de vereiste zuurstofvoorraden kunnen worden opgeslagen en toegediend.”; p) In NCO.SPEC.110 wordt punt f) vervangen door: „f) zorgt ervoor dat taakspecialisten en bemanningsleden ononderbroken aanvullende zuurstof gebruiken wanneer hij/zij vaststelt dat op de hoogte van de voorgenomen vlucht het gebrek aan zuurstof de vermogens van de bemanningsleden kan aantasten of schadelijke gevolgen voor de taakspecialisten kan hebben. Indien de gezagvoerder niet kan bepalen welke gevolgen het gebrek aan zuurstof kan hebben voor de personen aan boord, moet hij/zij erop toezien dat taakspecialisten en bemanningsleden ononderbroken aanvullende zuurstof gebruiken wanneer de cabinedrukhoogte gedurende meer dan 30 minuten meer dan 10 000 ft bedraagt en telkens wanneer de cabinedrukhoogte meer dan 13 000 ft bedraagt.”; (7) In bijlage VIII (Deel-SPO): a) SPO.GEN.107 wordt als volgt gewijzigd: i) aan het einde van punt a) 4) v) wordt het woord „en” geschrapt; ii) aan het einde van punt a) 4) vi) wordt het woord „en” ingevoegd; iii) punt a) 4) vii) wordt als volgt ingevoegd: „vii) elke navigatiedatabank die voor prestatiegebaseerde navigatie vereist is, is geschikt en actueel.”; b) SPO.OP.116 wordt als volgt ingevoegd: „SPO.OP.116 Prestatiegebaseerde navigatie — vleugelvliegtuigen en helikopters De exploitant dient ervoor te zorgen dat, wanneer prestatiegebaseerde navigatie (performance-based navigation, PBN) vereist is voor de te vliegen route of procedure: a) de betrokken PBN-navigatiespecificatie wordt vermeld in het vlieghandboek (AFM) of een ander document dat door de certificerende autoriteit is goedgekeurd als onderdeel van een luchtwaardigheidsbeoordeling of op dergelijke goedkeuring is gebaseerd; en b) het luchtvaartuig wordt geëxploiteerd overeenkomstig de desbetreffende navigatiespecificaties en beperkingen in het vlieghandboek of een ander document waarnaar hierboven wordt verwezen.”; c) punt a) van SPO.OP.140 wordt vervangen door: „a) Alvorens een vlucht te beginnen, gaat de gezagvoerder met alle beschikbare redelijke middelen na of de in de ruimte, op de grond en/of op het water gebaseerde faciliteiten, inclusief de beschikbare communicatiefaciliteiten en navigatiehulpmiddelen die rechtstreeks vereist zijn voor de veilige vluchtuitvoering met het luchtvaartuig, volstaan voor de omstandigheden waaronder de vlucht zal plaatsvinden.”; d) punt b) 3) van SPO.OP.151 wordt geschrapt; e) SPO.OP.152 wordt als volgt ingevoegd: „SPO.OP.152 Bestemmingsluchtvaartterreinen — instrumentnaderingen De gezagvoerder zorgt voor voldoende middelen om te navigeren en te landen op het bestemmingsluchtvaartterrein of op elk bestemmingsuitwijkluchtvaartterrein in het geval van capaciteitsverlies voor de beoogde nadering en landing.”; f) punt a) van SPO.OP.205 wordt vervangen door: „a) De exploitant stelt operationele procedures en opleidingsprogramma's op wanneer er een ACAS is geïnstalleerd en gebruiksklaar is, zodat de bemanning een passende opleiding heeft genoten in het vermijden van botsingen en bekwaam is om ACAS II-apparatuur te gebruiken.”; g) de punten c) en d) in SPO.IDE.A.160 worden vervangen door: „c) voor andere dan complexe motoraangedreven vliegtuigen, een veiligheidsgordel met een schoudersysteem en een éénpuntsontkoppelingsmechanisme voor elke cockpitbemanningsstoel aan boord van vliegtuigen met een bewijs van luchtwaardigheid dat voor het eerst is afgegeven op of na 25 augustus 2016.”; d) voor complexe motoraangedreven vliegtuigen, een veiligheidsgordel met een schoudersysteem dat is voorzien van een mechanisme dat het bovenlichaam van de inzittende automatisch tegenhoudt in geval van snelle vaartvermindering: 1) voor elke cockpitbemanningsstoel en voor elke stoel naast een pilotenstoel; en 2) voor elke waarnemersstoel in de cockpit.”; h) het volgende punt e) wordt aan SPO.IDE.A.160 toegevoegd: „e) Een volgens punt d) vereiste veiligheidsgordel met een schoudersysteem: 1) dient te zijn voorzien van een éénpuntsontkoppelingsmechanisme; 2) dient voor elke cockpitbemanningsstoel en voor elke stoel naast een pilotenstoel te zijn voorzien van: i) twee schouderbanden en een veiligheidsgordel die onafhankelijk kan worden gebruikt; of ii) een diagonale schouderband en een veiligheidsgordel die onafhankelijk kan worden gebruikt in de volgende vliegtuigen: A) vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen die in overeenstemming zijn met de dynamische omstandigheden voor noodlandingen zoals omschreven in de toepasselijke certificeringsspecificatie; B) vliegtuigen met een gecertificeerde maximale startmassa van minder dan 5 700 kg en een maximale operationele passagiersconfiguratie van minder dan negen die niet in overeenstemming zijn met de dynamische omstandigheden voor noodlandingen zoals omschreven in de toepasselijke certificeringsspecificatie en waarvoor een individueel bewijs van luchtwaardigheid voor het eerst is afgegeven vóór 25 augustus 2016.”; i) aan SPO.IDE.A.220 wordt het volgende punt d) toegevoegd: „d) Voor vluchtuitvoeringen op basis van PBN dient het luchtvaartuig te voldoen aan de vereisten van de luchtwaardigheidscertificering voor de passende navigatiespecificatie.”; j) SPO.IDE.A.230 wordt als volgt ingevoegd: „SPO.IDE.A.230 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen stelt de exploitant de cockpitbemanning en ander betrokken personeel op de hoogte en ziet hij erop toe dat de desbetreffende gegevens niet worden gebruikt.”; k) SPO.IDE.H.198 wordt vervangen door: „SPO.IDE.H.198 Overlevingspakken — complexe motoraangedreven helikopters Iedere persoon aan boord dient een overlevingspak te dragen wanneer de gezagvoerder dat op basis van een risicobeoordeling heeft besloten, rekening houdend met de volgende voorwaarden: a) het betreft een vlucht boven water op een afstand tot het land die niet met autorotatie is te overbruggen of die het niet mogelijk maakt om een veilige noodlanding te maken, waarbij de helikopter geen horizontale vlucht kan aanhouden als de kritieke motor uitvalt; en b) het weerbericht of de weersverwachting waarover de gezagvoerder beschikt, geeft aan dat de zeetemperatuur tijdens de vlucht lager zal zijn dan 10 °C.”; l) SPO.IDE.H.201 wordt geschrapt; m) aan SPO.IDE.H.220 wordt het volgende punt d) toegevoegd: „d) Voor vluchtuitvoeringen op basis van PBN dient het luchtvaartuig te voldoen aan de vereisten van de luchtwaardigheidscertificering voor de passende navigatiespecificatie.”; n) SPO.IDE.H.230 wordt als volgt ingevoegd: „SPO.IDE.H.230 Beheer van luchtvaartdatabanken a) Luchtvaartdatabanken die worden gebruikt in gecertificeerde toepassingen voor vliegtuigsystemen moeten voldoen aan kwaliteitseisen voor gegevens die toereikend zijn voor het voorgenomen gebruik van de gegevens. b) De exploitant dient te garanderen dat actuele en ongewijzigde luchtvaartdatabanken tijdig worden verstrekt aan en geïntegreerd in alle luchtvaartuigen die deze gegevens nodig hebben. c) Onverminderd eventuele andere voorschriften voor de melding van voorvallen zoals gedefinieerd in Verordening (EU) nr. 376/2014, meldt de exploitant aan de aanbieder van de databank gevallen van onjuiste, inconsistente of ontbrekende gegevens waarvan redelijkerwijze verwacht kan worden dat die een gevaar vormen voor de vlucht. In dergelijke gevallen stelt de exploitant de cockpitbemanning en ander betrokken personeel op de hoogte en ziet hij erop toe dat de desbetreffende gegevens niet worden gebruikt.” ( *1 ) De wolkenbasis moet een vlucht op de opgegeven hoogte, eronder en buiten de wolken mogelijk maken. ( *2 ) Er mag met helikopters worden gevlogen wanneer het vliegzicht beperkt is tot 800 m, mits de bestemming of een tussenliggende structuur continu zichtbaar is. ( *3 ) Er mag met helikopters worden gevlogen wanneer het vliegzicht beperkt is tot 1 500 m, mits de bestemming of een tussenliggende structuur continu zichtbaar is.",
  "source": "EUR LEX"
}