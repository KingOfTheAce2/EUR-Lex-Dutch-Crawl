{
  "url": "http://www.w3.org/1999/xhtml\"><!--",
  "content": "L_202302459NL.000101.fmx.xml Publicatieblad van de Europese Unie NL Serie L 2023/2459 6.11.2023 GEDELEGEERDE VERORDENING (EU) 2023/2459 VAN DE COMMISSIE van 22 augustus 2023 tot aanvulling van Verordening (EU) 2018/973 van het Europees Parlement en de Raad tot vaststelling van nadere bepalingen voor de aanlandingsverplichting voor bepaalde visserijen in de Noordzee voor de periode 2024-2027 DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2018/973 van het Europees Parlement en de Raad van 4 juli 2018 tot vaststelling van een meerjarenplan voor demersale bestanden in de Noordzee en de visserijen die deze bestanden exploiteren, tot vastlegging van nadere bepalingen ter uitvoering van de aanlandingsverplichting in de Noordzee en tot intrekking van Verordeningen (EG) nr. 676/2007 en (EG) nr. 1342/2008 van de Raad ( 1 ) , en met name artikel 11, Overwegende hetgeen volgt: (1) Krachtens artikel 11 van Verordening (EU) 2018/973 is de Commissie bevoegd om, op basis van door de lidstaten ontwikkelde gezamenlijke aanbevelingen, gedelegeerde handelingen vast te stellen ter aanvulling van die verordening door nadere bepalingen vast te leggen inzake de aanlandingsverplichting voor alle bestanden van soorten in de Noordzee waarop de aanlandingsverplichting van toepassing is krachtens artikel 15, lid 1, van Verordening (EU) nr. 1380/2013 van het Europees Parlement en de Raad ( 2 ) , zoals bepaald in artikel 15, lid 5, punten a) tot en met e), van Verordening (EU) nr. 1380/2013. (2) Bij Gedelegeerde Verordening (EU) 2020/2014 van de Commissie ( 3 ) zijn nadere bepalingen vastgesteld ter uitvoering van de aanlandingsverplichting voor bepaalde demersale visserijen in de Noordzee voor de periode 2021-2023, op basis van een gezamenlijke aanbeveling van België, Denemarken, Duitsland, Frankrijk, Nederland en Zweden (de “Scheveningengroep”), die een rechtstreeks belang hebben bij het beheer van de visserij in de Noordzee. Gedelegeerde Verordening (EU) 2020/2014 is in 2021 ( 4 ) en 2022 ( 5 ) gewijzigd. (3) Na overleg met de adviesraad voor de Noordzee en de adviesraad voor pelagische bestanden heeft de Scheveningengroep op 1 mei 2023 een initiële gezamenlijke aanbeveling bij de Commissie ingediend. (4) Het Wetenschappelijk, Technisch en Economisch Comité voor de visserij (WTECV) heeft de initiële gezamenlijke aanbeveling beoordeeld tijdens de plenaire vergadering van 8-12 mei 2023 ( 6 ) . (5) Op 12 juli 2023 heeft de Scheveningengroep een bijgewerkte versie van de gezamenlijke aanbeveling ingediend. (6) De deskundigengroep voor visserij en aquacultuur heeft de bijgewerkte gezamenlijke aanbeveling op 28 juli 2023 besproken in een vergadering die door het Europees Parlement als waarnemer werd bijgewoond. (7) Op grond van artikel 11 van Verordening (EU) 2018/973 heeft de Commissie de bijgewerkte gezamenlijke aanbeveling beoordeeld in het licht van de beoordeling door het WTECV van de initiële gezamenlijke aanbeveling, om ervoor te zorgen dat de bijgewerkte gezamenlijke aanbeveling verenigbaar is met de desbetreffende instandhoudingsmaatregelen van de Unie, waaronder de aanlandingsverplichting. (8) De Commissie heeft er ook rekening gehouden mee gehouden dat: i) de komende evaluatie naar verwachting meer informatie zal opleveren over de doeltreffendheid, efficiëntie, samenhang, relevantie en meerwaarde van de Unie van de aanlandingsverplichting, en ii) het WTECV heeft opgemerkt dat het huidige proces ter evaluatie van gezamenlijke aanbevelingen inefficiënt is, dat verder moet worden gereflecteerd over de wijze waarop het verder kan worden verbeterd en dat een dergelijke reflectie het mogelijk zou maken om gegevenskwesties te bespreken en nieuwe manieren te vinden om de uitvoering van de aanlandingsverplichting te verbeteren ( 7 ) . (9) Gedelegeerde Verordening (EU) 2020/2014 bevat een vrijstelling op grond van overlevingskansen voor vangsten van langoustines met bodemtrawls, waaronder sommige met selectiviteitsvoorzieningen, in sector 3a en deelgebied 4 van de Internationale Raad voor het onderzoek van de zee (International Council for the Exploration of the Sea — ICES). De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat er weliswaar geen nieuwe studies zijn ingediend, maar dat eerdere studies over overlevingskansen op robuuste wijze zijn uitgevoerd ( 8 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (10) Gedelegeerde Verordening (EU) 2020/2014 bevat een vrijstelling op grond van hoge overlevingskansen voor tong gevangen met bodemtrawls in ICES-sector 4c. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat het verstrekte bewijs robuust is en de gevraagde vrijstelling ondersteunt ( 9 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (11) Gedelegeerde Verordening (EU) 2020/2014 omvat een vrijstelling op grond van hoge overlevingskansen voor bijvangsten met korven en fuiken van alle soorten waarvoor vangstbeperkingen gelden in ICES-sector 3a en ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de oorspronkelijke gezamenlijke aanbeveling ingediende informatie beoordeeld en geconcludeerd dat de sterfte van teruggegooide vis waarschijnlijk laag is en dat de werkelijke vangsten verwaarloosbaar zijn ( 10 ) . Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (12) Gedelegeerde Verordening (EU) 2020/2014 bevatte een vrijstelling op basis van hoge overlevingskansen voor de vangst en bijvangst van schol gevangen met netten, Deense zegens en bodemtrawls met diverse specificaties voor maaswijdte in de Uniewateren van ICES-sector 3a en ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat het geraamde niveau van de bijvangsten hoog is en de overlevingskansen variabel zijn ( 11 ) . In voorgaande jaren ( 12 ) heeft het WTECV aangegeven dat de overlevingskansen voor netten en Deense zegens hoog bleken te zijn, en meer variabel voor verschillende specificaties voor maaswijdte van bodemtrawls. Bovendien heeft het WTECV in eerdere beoordelingen opgemerkt dat de seizoensgebondenheid en de duur van de blootstelling aan lucht de belangrijkste factoren zijn voor de overlevingspercentages van schol. Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027, op voorwaarde dat de ongewenste vangsten van schol onmiddellijk worden vrijgelaten. (13) Gedelegeerde Verordening (EU) 2020/2014 bevatte een vrijstelling op basis van hoge overlevingskansen voor schol onder de minimuminstandhoudingsreferentiegrootte gevangen met boomkorren (BT2) met een maaswijdte van 80-119 mm in ICES-deelgebied 4, voor vaartuigen met diverse motorvermogensspecificaties, specifieke selectieve voorzieningen en vaartuigen die de routekaart voor de volledig gedocumenteerde visserij uitvoeren. De lidstaten verzochten om de voortzetting van de vrijstelling. Het WTECV heeft de in het kader van de oorspronkelijke gezamenlijke aanbeveling ingediende informatie beoordeeld en geconcludeerd dat de teruggooipercentages hoog zijn en de overlevingspercentages variabel en het laagst in de segmenten met de hoogste vangsten ( 13 ) . In de betrokken visserijen vinden echter werkzaamheden plaats ter verbetering van de selectiviteit en de overlevingskansen. Om ervoor te zorgen dat die werkzaamheden kunnen doorgaan en om de in de overwegingen (7) en (8) uiteengezette redenen is de Commissie derhalve van oordeel dat de vrijstelling moet worden verleend van 1 januari 2024 tot en met 31 december 2027. (14) Gedelegeerde Verordening (EU) 2020/2014 bevat een vrijstelling op grond van hoge overlevingskansen voor tarbot gevangen met boomkorren in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat, gezien het niveau van de teruggooi en de overlevingskansen van tarbot, de impact van de vrijstelling waarschijnlijk gering is. Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (15) Gedelegeerde Verordening (EU) 2020/2014 bevat een vrijstelling op grond van hoge overlevingskansen voor roggen in ICES-sector 3a en in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat de overlevingskansen weliswaar variëren per vistuig en per seizoen, maar dat de mate van samenwerking tussen de lidstaten opmerkenswaardig is en dat de vrijstelling de katalysator is geweest voor het onderzoek naar overlevingskansen. Bovendien hebben de lidstaten zich er in de bijgewerkte gezamenlijke aanbeveling toe verbonden een meta-analyse van de overleving uit te voeren om het algehele effect van de vrijstelling te beoordelen. Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de vrijstelling moet worden verleend van 1 januari 2024 tot en met 31 december 2027. (16) Gedelegeerde Verordening (EU) 2020/2014 bevat een vrijstelling op grond van hoge overlevingskansen voor makreel en haring in de ringzegenvisserijen in ICES-sector 3a en in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat, hoewel het niet kon nagaan of de omstandigheden tijdens de experimenten representatief zijn voor de omstandigheden tijdens commerciële visserijactiviteiten, ramingen van de overlevingskansen van 70 % voor makreel en haring de beste voor de ringzegenvisserij beschikbare overlevingsramingen zijn ( 14 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (17) Gedelegeerde Verordening (EU) 2020/2014 bevat een de-minimisvrijstelling voor tong gevangen met schakel- en kieuwnetten in ICES-sector 3a en in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat het verstrekte bewijs beperkt is; het WTECV heeft echter aangegeven dat de door de lidstaten aangevoerde redenen voor verbeteringen van de selectiviteit door het vergroten van de maaswijdten waarschijnlijk tot commerciële verliezen zouden leiden ( 15 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (18) Gedelegeerde Verordening (EU) 2020/2014 bevat een de-minimisvrijstelling voor tong onder de minimuminstandhoudingsreferentiegrootte gevangen met boomkorren met een maaswijdte van 80-119 mm en uitgerust met een Vlaams paneel in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de oorspronkelijke gezamenlijke aanbeveling ingediende informatie beoordeeld en geconcludeerd dat de informatie beperkt was, maar gaf in zijn verslag aan dat de vrijstelling verband houdt met het gebruik van een tuigaanpassing waarvan is aangetoond dat het niveau van ongewenste vangsten erdoor wordt verminderd ( 16 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (19) Gedelegeerde Verordening (EU) 2020/2014 bevat een de-minimisvrijstelling voor tong, schelvis, wijting, kabeljauw, zwarte koolvis en heek in de visserij op langoustines door vaartuigen die in ICES-sector 3a bodemtrawls met een maaswijdte van 70 mm of meer gebruiken die met selectieve voorzieningen zijn uitgerust. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende gegevens beoordeeld en geconcludeerd dat de vrijstelling in voorgaande jaren gegrond was en verband hield met het gebruik van een bewezen selectief vistuig ( 17 ) . Aangezien die omstandigheden niet zijn veranderd en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (20) Gedelegeerde Verordening (EU) 2020/2014 bevat een de-minimisvrijstelling voor de vangst van tong, schelvis, wijting, kabeljauw, schol, zwarte koolvis, haring, kever, grote zilvervis en blauwe wijting in de visserij op Noordse garnaal in ICES-sector 3a. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat de vrijstelling in voorgaande jaren gegrond was en verband hield met het verplichte gebruik van een hoogselectief vistuig ( 18 ) . Aangezien die omstandigheden niet zijn veranderd en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (21) Gedelegeerde Verordening (EU) 2020/2014 bevat een de-minimisvrijstelling voor wijting onder de minimuminstandhoudingsreferentiegrootte gevangen met bodemtrawls in ICES-sector 3a. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en in zijn verslag aangegeven dat het verbeteren van de selectiviteit voor wijting in deze visserijen zou leiden tot disproportionele verliezen aan verhandelbare vangsten van andere soorten ( 19 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (22) Gedelegeerde Verordening (EU) 2020/2014 bevat een de-minimisvrijstelling voor schol onder de minimuminstandhoudingsreferentiegrootte gevangen met bodemtrawls die zijn uitgerust met het SepNep-paneel in de visserij op langoustine in de Uniewateren van ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de oorspronkelijke gezamenlijke aanbeveling ingediende informatie beoordeeld en geconcludeerd dat, hoewel de nieuwe informatie die werd ingediend ter ondersteuning van de vrijstelling beperkt was, de eerdere beoordelingen van het WTECV relevant bleven omdat ongewenste vangsten waarschijnlijk zullen afnemen wanneer bodemtrawls met het SepNep-paneel worden uitgerust ( 20 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (23) Gedelegeerde Verordening (EU) 2020/2014 bevat een de-minimisvrijstelling voor alle soorten waarvoor vangstbeperkingen gelden in de visserij op Noordzeegarnaal gevangen met boomkorren die het hele jaar door zijn uitgerust met diverse selectieve voorzieningen overeenkomstig Verordening (EU) 2019/1241 van het Europees Parlement en de Raad ( 21 ) in de ICES-sectoren 4b en 4c. De lidstaten verzochten om de voortzetting van de vrijstelling met bepaalde specificaties. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat de gevraagde vrijstelling in voorgaande jaren gegrond was vanwege onevenredige kosten en omdat de selectiviteit moeilijk te verbeteren is. Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (24) Gedelegeerde Verordening (EU) 2020/2014 bevat een de-minimisvrijstelling voor vangsten van leng onder de minimuminstandhoudingsreferentiegrootte gevangen met bodemtrawls in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende gegevens beoordeeld en geconcludeerd dat, hoewel de nieuwe informatie ter ondersteuning van de vrijstelling beperkt was, het niveau van ongewenste vangsten van leng in deze visserij laag is en de impact op het bestand derhalve waarschijnlijk verwaarloosbaar is ( 22 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (25) Gedelegeerde Verordening (EU) 2020/2014 bevat een de-minimisvrijstelling voor wijting onder de minimuminstandhoudingsreferentiegrootte gevangen met bodemtrawls of zegens met een maaswijdte van 70-99 mm (TR2) in de Uniewateren van de ICES-sectoren 4a, 4b en 4c. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende gegevens beoordeeld en in zijn verslag aangegeven dat, hoewel de nieuwe informatie generiek is en het mogelijk is de selectiviteit te verbeteren, de in diverse onderzoeksprojecten geteste selectiviteitsvoorzieningen tot aanzienlijke commerciële verliezen zouden leiden ( 23 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (26) Gedelegeerde Verordening (EU) 2020/2014 bevat een de-minimisvrijstelling voor wijting onder de minimuminstandhoudingsreferentiegrootte gevangen met boomkorren met een maaswijdte van 80-119 mm in de Uniewateren van ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat de door de lidstaten ingediende gegevens redelijke argumenten bevatten over de onevenredige kosten voor opslag en behandeling aan boord en over de redenen waarom het moeilijk is de selectiviteit te verbeteren ( 24 ) . Bovendien hebben de lidstaten zich er in de bijgewerkte gezamenlijke aanbeveling toe verbonden verder onderzoek te verrichten naar onevenredige kosten. Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (27) Gedelegeerde Verordening (EU) 2020/2014 bevat een de-minimisvrijstelling voor een gecombineerde hoeveelheid makreel, horsmakreel en wijting gevangen met pelagische trawls met een lengte tot 25 meter in de ICES-sectoren 4b en 4c ten zuiden van 54 graden noorderbreedte. Het WTECV heeft de in het kader van de initiële gezamenlijke aanbeveling ingediende gegevens beoordeeld en geconcludeerd dat, hoewel de informatie ter ondersteuning van de vrijstelling beperkt was, het niveau van ongewenste vangsten laag is en dat de resultaten van selectiviteitsproeven in andere makreel- en haringvisserijen aantonen dat het moeilijk is de selectiviteit te verbeteren ( 25 ) . Om die reden en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (28) Gedelegeerde Verordening (EU) 2020/2014 bevat een de-minimisvrijstelling voor een gecombineerde hoeveelheid sprot, zandspiering, kever en blauwe wijting in de bodemtrawlvisserij in ICES-sector 3a en ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat de vrijstelling redelijk en gegrond lijkt, en dat het niveau van ongewenste vangsten laag is. Bovendien heeft het WTECV in zijn verslag aangegeven dat de kwalitatieve informatie die in voorgaande jaren is verstrekt ter staving van onevenredige kosten voor de behandeling van ongewenste vangsten aan boord, redelijk is en dat de selectiviteit moeilijk te verbeteren is ( 26 ) . Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (29) Gedelegeerde Verordening (EU) 2020/2014 bevat een de-minimisvrijstelling voor leng onder de minimuminstandhoudingsreferentiegrootte in de demersale visserij op heek met beuglijnen in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat, hoewel de nieuwe informatie ter ondersteuning van de vrijstelling beperkt was, het niveau van ongewenste vangsten laag lijkt te zijn en het argument dat selectiviteit moeilijk te verwezenlijken is, redelijk lijkt te zijn ( 27 ) . Bovendien heeft het WTECV in eerdere beoordelingen aangegeven dat de argumenten met betrekking tot moeilijkheden bij het verbeteren van de selectiviteit geloofwaardig waren ( 28 ) . Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (30) Gedelegeerde Verordening (EU) 2020/2014 bevat twee de-minimisvrijstellingen voor horsmakreel gevangen met bodemtrawls met een maaswijdte van 80-99 mm (TR2) en makreel in de demersale gemengde visserij met bodemtrawls met een maaswijdte van 80-99 mm (TR2) in de ICES-sectoren 4b en 4c. De lidstaten verzochten om de voortzetting van deze vrijstellingen. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat, hoewel een beperkt aantal nieuwe gegevens werden verstrekt, op basis van de ingediende gegevens, het niveau van ongewenste vangsten van horsmakreel en makreel laag is. Bovendien bevatte de verstrekte informatie een redelijke rechtvaardiging voor deze vrijstelling op grond van onevenredige kosten. Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (31) Gedelegeerde Verordening (EU) 2020/2014 bevat een de-minimisvrijstelling voor blauwe wijting in de industriële pelagische visserij in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende gegevens beoordeeld en geconcludeerd dat, hoewel de informatie ter ondersteuning van de argumenten voor de moeilijkheid van het verwezenlijken van selectiviteit en voor onevenredige kosten voor de behandeling van ongewenste vangsten beperkt was, het volume ongewenste vangsten van blauwe wijting in vergelijking met de totale vangst van het industriële vaartuig dat van deze vrijstelling gebruikmaakt, waarschijnlijk klein is en geen impact zou hebben op het totale bestand blauwe wijting ( 29 ) . Om die reden, teneinde consistentie met de noordwestelijke wateren en de zuidwestelijke wateren te waarborgen, en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (32) Gedelegeerde Verordening (EU) 2020/2014 bevat een de-minimisvrijstelling voor Noordse garnaal in de demersale visserij met trawls met een maaswijdte van meer dan 70 mm in ICES-sector 3a en meer dan 80 mm in ICES-deelgebied 4. De lidstaten verzochten om de voortzetting van de vrijstelling. Het WTECV heeft de in het kader van de initiële gezamenlijke aanbeveling ingediende informatie beoordeeld en geconcludeerd dat de vrijstelling redelijk en gegrond lijkt te zijn. Bovendien heeft het WTECV in zijn verslag aangegeven dat redelijkerwijs mag worden aangenomen dat het moeilijk zou zijn de selectiviteit verder te verbeteren om de kleine hoeveelheid ongewenste vangsten in de visserij te verminderen ( 30 ) . Om die redenen en om de in de overwegingen (7) en (8) uiteengezette redenen is de Commissie derhalve van oordeel dat de gevraagde vrijstelling moet worden verleend van 1 januari 2024 tot en met 31 december 2027. (33) De maatregelen in de bijgewerkte gezamenlijke aanbeveling zijn in overeenstemming met artikel 15, lid 4, artikel 15, lid 5, punt c), en artikel 18, lid 3, van Verordening (EU) nr. 1380/2013 en met Verordening (EU) 2018/973, en met name artikel 11, en kunnen derhalve in de onderhavige verordening worden opgenomen. (34) Aangezien de maatregelen van deze verordening rechtstreeks van invloed zijn op de planning van het visseizoen van de vaartuigen van de Unie en de daarmee samenhangende economische activiteiten, moet deze verordening op de dag na die van de bekendmaking ervan in werking treden. (35) Zij moet van toepassing worden met ingang van 1 januari 2024, HEEFT DE VOLGENDE VERORDENING VASTGESTELD: Artikel 1 Definities Voor de toepassing van deze verordening wordt verstaan onder: (1) “Vlaams paneel”: het achterste trechtervormige netgedeelte van een boomkor, waarvan: — de achterkant rechtstreeks aan de kuil is bevestigd; — het bovenste en het onderste netgedeelte een maaswijdte van ten minste 120 mm hebben, gemeten tussen de knopen; — de lengte in gestrekte toestand ten minste 3 meter bedraagt; (2) “ontsnappingspaneel voor benthos”: een paneel uit netwerk met grotere mazen of vierkante mazen dat is bevestigd in het onderpaneel van een trawl, gewoonlijk een boomkor, om bentisch materiaal en zeebodemafval te lozen voordat het in de kuil terechtkomt; (3) “SepNep”: een ottertrawl die: — een maaswijdte tussen 80 en 99 + ≥ 100 mm heeft; — meerdere kuilen heeft met een maaswijdte tussen minstens 80 en 120 mm, die zijn bevestigd aan een enkele tunnel, waarbij de bovenste kuil een maaswijdte van minstens 120 mm heeft en is uitgerust met een scheidingspaneel met een maximale maaswijdte van 105 mm; — ook kan zijn uitgerust met een optioneel selectierooster met een afstand van minstens 17 mm tussen de staven, mits dit zodanig is vervaardigd dat kleine langoustines kunnen ontsnappen. Artikel 2 Uitvoering van de aanlandingsverplichting In de Uniewateren van de Noordzee (ICES-sector 3a en ICES-deelgebied 4) is voor de periode 2024-2027 de in artikel 15, lid 1, van Verordening (EU) nr. 1380/2013 vastgestelde aanlandingsverplichting overeenkomstig deze verordening van toepassing op demersale en pelagische visserijen waarvoor vangstbeperkingen gelden. Artikel 3 Vrijstelling op grond van overlevingskansen voor langoustines 1.   De in artikel 15, lid 4, punt b), van Verordening (EU) nr. 1380/2013 vastgestelde vrijstelling op grond van overlevingskansen geldt in de Uniewateren van de Noordzee (de ICES-sector 3a en ICES-deelgebied 4) voor de volgende vangsten van langoustines ( Nephrops norvegicus ): (a) vangsten met korven (FPO ( 31 ) ); (b) vangsten met bodemtrawls (OTB, OTT, TBN) met: i) een kuil van ten minste 80 mm, of ii) een kuil met een maaswijdte van ten minste 70 mm die is uitgerust met een soortselectief rooster met een afstand van ten hoogste 35 mm tussen de staven. 2.   Bij de teruggooi van langoustines die overeenkomstig lid 1 zijn gevangen, worden de langoustines onmiddellijk in hun geheel vrijgelaten in het gebied waar ze zijn gevangen. Artikel 4 Vrijstelling op grond van overlevingskansen voor tong 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op basis van overlevingskansen is van toepassing op vangsten van tong ( Solea solea ) onder de minimuminstandhoudingsreferentiegrootte gedaan met ottertrawls (OTB) met een maaswijdte in de kuil van 80-99 mm in de Uniewateren van ICES-sector 4c, binnen zes zeemijl uit de kust maar buiten de bekende kraamgebieden. 2.   De in lid 1 bedoelde vrijstelling is slechts van toepassing voor vaartuigen met een lengte van ten hoogste tien meter en een motorvermogen van ten hoogste 221 kW die vissen in wateren met een diepte van maximaal dertig meter tijdens een trek van niet langer dan negentig minuten. 3.   Bij de teruggooi van tong die overeenkomstig lid 1 is gevangen, wordt deze tong onmiddellijk vrijgelaten. Artikel 5 Vrijstelling op grond van overlevingskansen voor bijvangsten met korven en fuiken van alle soorten waarvoor vangstbeperkingen gelden 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op basis van overlevingskansen geldt voor alle soorten waarvoor vangstbeperkingen gelden en die worden gevangen met korven (FPO) en fuiken (FYK) in de Uniewateren van ICES-sector 3a en ICES-deelgebied 4. 2.   Bij de teruggooi van vis die overeenkomstig lid 1 is gevangen, wordt deze vis onmiddellijk onder het wateroppervlak vrijgelaten. Artikel 6 Vrijstelling op grond van overlevingskansen voor vangsten en bijvangsten van schol 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op grond van overlevingskansen geldt in de Uniewateren van ICES-sector 3a en ICES-deelgebied 4 voor de volgende vangsten van schol ( Pleuronectes platessa ): (a) vangsten met netten (GNS, GTR, GTN, GEN); (b) vangsten met Deense zegens; (c) vangsten met bodemtrawls (OTB, PTB): i) met een minimale maaswijdte van 120 mm, waarmee gericht wordt gevist op platvis of rondvis in de Uniewateren van ICES-sector 3a en ICES-deelgebied 4; ii) met een maaswijdte van 90-119 mm uitgerust met een seltra-paneel met een bovenpaneel met een maaswijdte van 140 mm (vierkante mazen), met een bovenpaneel met een maaswijdte van 270 mm (ruitvormige mazen) of met een bovenpaneel met een maaswijdte van 300 mm (vierkante mazen) of, in deelsector Kattegat, een paneel met vierkante mazen van ten minste 120 mm in de periode 1 oktober tot en met 31 december van elk jaar, waarmee wordt gevist op platvis of rondvis in de Uniewateren van ICES-sector 3a; iii) met een maaswijdte van 80-119 mm, bij gerichte vangsten van platvis of rondvis in de Uniewateren van ICES-deelgebied 4. 2.   Bij de teruggooi van schol die overeenkomstig lid 1 is gevangen, wordt de schol onmiddellijk vrijgelaten. Artikel 7 Vrijstelling op grond van overlevingskansen voor schol onder de minimuminstandhoudingsreferentiegrootte 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op grond van overlevingskansen geldt in de Uniewateren van ICES-deelgebied 4 voor vangsten van schol ( Pleuronectes platessa ) onder de minimuminstandhoudingsreferentiegrootte met boomkorren (BT2) met een maaswijdte van 80-119 mm, voor vangsten van schol: (a) met vistuig dat is uitgerust met de “flip-up”-kabel of met het ontsnappingspaneel voor benthos (BRP) of voor vangsten door vaartuigen met een motorvermogen van meer dan 221 kW, of (b) met vaartuigen van lidstaten ter uitvoering van de routekaart voor de volledig gedocumenteerde visserij. 2.   De in lid 1 bedoelde vrijstelling is ook van toepassing op vangsten van platvis met boomkorren (BT2) door vaartuigen met een motorvermogen van niet meer dan 221 kW of een lengte over alles van minder dan 24 m, die zijn gebouwd om te vissen in de twaalfmijlszone, indien de gemiddelde trawlduur minder dan negentig minuten bedraagt. 3.   Bij de teruggooi van schol die overeenkomstig lid 1 is gevangen, wordt de schol onmiddellijk vrijgelaten. Artikel 8 Vrijstelling op grond van overlevingskansen voor tarbot 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op grond van overlevingskansen geldt in de Uniewateren van ICES-deelgebied 4 voor vangsten van tarbot ( Scophthalmus maximus ) met boomkorren (TBB) met een kuil van ten minste 80 mm. 2.   Bij de teruggooi van tarbot die overeenkomstig lid 1 is gevangen, wordt deze tarbot onmiddellijk vrijgelaten. Artikel 9 Vrijstelling op grond van overlevingskansen voor roggen 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op grond van overlevingskansen geldt voor vangsten van roggen ( Rajiformes ) met alle soorten vistuig in de Uniewateren van de Noordzee (ICES-sector 3a en ICES-deelgebied 4). 2.   De lidstaten met een rechtstreeks belang bij het beheer dienen uiterlijk op 1 mei 2027 een meta-analyse van de overleving in om de impact van de vrijstelling te beoordelen. Het WTECV beoordeelt de verstrekte wetenschappelijke informatie uiterlijk op 31 juli 2027. 3.   Bij de teruggooi van roggen die overeenkomstig lid 1 zijn gevangen, worden de roggen onmiddellijk vrijgelaten. Artikel 10 Vrijstelling op basis van overlevingskansen voor makreel en haring in ringzegenvisserijen 1.   De in artikel 15, lid 4, punt b), van Verordening (EU) nr. 1380/2013 bedoelde vrijstelling op grond van overlevingskansen geldt voor vangsten van makreel ( Scomber scombrus ) en haring ( Clupea harengus ) in de ringzegenvisserijen in de Uniewateren van de Noordzee (ICES-sector 3a en ICES-deelgebied 4), indien aan elk van de volgende voorwaarden is voldaan: (a) de vangst wordt vrijgelaten voordat de ringzegen tot de in de leden 2 en 3 vastgestelde percentages is gesloten (“het punt van ophaling”); (b) de ringzegen is voorzien van een zichtbare boeien die duidelijk de grens voor het punt van ophaling markeren; (c) het vaartuig en de ringzegen zijn uitgerust met een elektronisch systeem dat registreert en documenteert wanneer, waar en in welke mate de ringzegen is ingezet voor alle visserijactiviteiten. 2.   Het punt van ophaling in de makreelvisserij is bij 80 % sluiting van de ringzegen en in de haringvisserij bij 90 % sluiting van de ringzegen. 3.   Indien de ingesloten school vissen uit beide soorten bestaat, is het punt van ophaling bij 80 % sluiting van de ringzegen. 4.   Het is verboden vangsten makreel en haring vrij te laten na het punt van ophaling. 5.   De ingesloten school vissen wordt bemonsterd vóór de vrijlating om de soortensamenstelling, de groottesamenstelling en de hoeveelheid te ramen. Artikel 11 De-minimisvrijstellingen voor pelagische en demersale visserijen 1.   In afwijking van artikel 15, lid 1, van Verordening (EU) nr. 1380/2013 mogen de volgende hoeveelheden op grond van artikel 15, lid 4, punt c), van die verordening worden teruggegooid: (a) in de visserij op tong door vaartuigen die vissen met schakel- en kieuwnetten (GN, GNS, GND, GNC, GTN, GTR, GEN, GNF) in de Uniewateren van de Noordzee (ICES-sector 3a en ICES-deelgebied 4): een hoeveelheid tong ( Solea solea ) onder en boven de minimuminstandhoudingsreferentiegrootte die niet meer dan 3 % van de totale jaarlijkse vangsten van deze soort uitmaakt; (b) in de visserij op tong door vaartuigen die in de Uniewateren van ICES-deelgebied 4 vissen met boomkorren (TBB) met een maaswijdte van 80-119 mm uitgerust met een Vlaams paneel: een hoeveelheid tong ( Solea solea ) onder de minimuminstandhoudingsreferentiegrootte die niet meer dan 5 % van de totale jaarlijkse vangsten van deze soort uitmaakt; (c) in de visserij op langoustines door vaartuigen die in de Uniewateren van ICES-sector 3a vissen met bodemtrawls (OTB, OTT, TBN) met een maaswijdte van ten minste 70 mm die zijn uitgerust met een soortselectief rooster met een afstand van ten hoogste 35 mm tussen de staven: een gecombineerde hoeveelheid tong ( Solea solea ), schelvis ( Melanogrammus aeglefinus ), wijting ( Merlangius merlangus ), kabeljauw ( Gadus morhua ), koolvis ( Pollachius virens ) en heek ( Merluccius merluccius ) onder de minimuminstandhoudingsreferentiegrootte, die niet meer dan 4 % uitmaakt van de totale jaarlijkse vangsten van langoustines ( Nephrops norvegicus ), tong, schelvis, wijting, Noordse garnaal ( Pandalus borealis ), kabeljauw, zwarte koolvis en heek; (d) in de visserij op Noordse garnaal ( Pandalus borealis ) door vaartuigen die in de Uniewateren van ICES-sector 3a vissen met bodemtrawls (OTB, OTT) met een maaswijdte van ten minste 35 mm die zijn uitgerust met een soortselectief rooster met een afstand van ten hoogste 19 mm tussen de staven en met een vrije uitlaat voor de vis: een gecombineerde hoeveelheid tong ( Solea solea ), schelvis ( Melanogrammus aeglefinus ), wijting ( Merlangius merlangu s), kabeljauw ( Gadus morhua ), schol ( Pleuronectes platessa ), koolvis ( Pollachius virens ), haring ( Clupea harengus ), kever ( Trisopterus esmarkii ), grote zilvervis ( Argentina silus ) en blauwe wijting ( Micromesistius poutassou ) onder de minimuminstandhoudingsreferentiegrootte, indien deze bestaat, die niet meer dan 5 % uitmaakt van de totale jaarlijkse vangsten van langoustines ( Nephrops norvegicus ), tong, schelvis, wijting, kabeljauw, schol, koolvis, haring, Noordse garnaal ( Pandalus borealis ), heek ( Merluccius merluccius ), kever, grote zilvervis en blauwe wijting; (e) in de visserij door vaartuigen die in de Uniewateren van ICES-sector 3a vissen met bodemtrawls (OTB, OTT, TBN, PTB) met een maaswijdte van 90-119 mm die zijn uitgerust met een seltra-paneel met een bovenpaneel met een maaswijdte van 140 mm (vierkante mazen), met een bovenpaneel met een maaswijdte van 270 mm (ruitvormige mazen) of met een bovenpaneel met een maaswijdte van 300 mm (vierkante mazen), of met bodemtrawls (OTB, OTT, TBN, PTB) met een maaswijdte van ten minste 120 mm: een hoeveelheid wijting ( Merlangius merlangus ) onder de minimuminstandhoudingsreferentiegrootte, tot maximaal 2 % van de totale jaarlijkse vangsten van wijting, langoustines ( Nephrops norvegicus ), kabeljauw ( Gadus morhua ), schelvis ( Melanogrammus aeglefinus ), koolvis ( Pollachius virens ), tong ( Solea solea ), schol ( Pleuronectes platessa ) en heek ( Merluccius merluccius ); (f) in de visserij op langoustines door vaartuigen die in de Uniewateren van ICES-deelgebied 4 vissen met bodemtrawls met een maaswijdte van 80-99 mm uitgerust met een SepNep: een hoeveelheid schol ( Pleuronectes platessa ) onder de minimuminstandhoudingsreferentiegrootte, die niet meer dan 3 % bedraagt van de totale jaarlijkse vangsten van langoustines ( Nephrops norvegicus ), schol ( Pleuronectes platessa ), koolvis ( Pollachius virens ), schelvis ( Melanogrammus aeglefinus ), wijting ( Merlangius merlangus ), kabeljauw ( Gadus morhua ), Noordse garnaal ( Pandalus borealis ) en tong ( Solea solea ); (g) in de visserij op Noordzeegarnaal met boomkorren met een maaswijdte van ten minste 22 mm die zijn uitgerust met een sorteerrooster, zeefnet of een andere voorziening die door de Commissie is goedgekeurd overeenkomstig artikel 15, lid 2, van Verordening (EU) 2019/1241, in de Uniewateren van de ICES-sectoren 4b en 4c: een hoeveelheid van alle soorten waarvoor vangstbeperkingen gelden, die niet meer dan 5 % bedraagt van de totale jaarlijkse vangsten van alle soorten in die visserijen waarvoor vangstbeperkingen gelden; (h) in de demersale visserij door vaartuigen die in de Uniewateren van ICES-deelgebied 4 vissen op leng met bodemtrawls (OTB, OTT, PTB) met een maaswijdte van ten minste 120 mm: een hoeveelheid leng ( Molva molva ) onder de minimuminstandhoudingsreferentiegrootte die niet meer dan 3 % van de totale jaarlijkse vangsten van leng in die visserij uitmaakt; (i) in de gemengde demersale visserij door vaartuigen die vissen met bodemtrawls (OTB, OTT) of zegens (SDN, SSC) met een maaswijdte van 70-99 mm (TR2) in de Uniewateren van ICES-deelgebied 4: een hoeveelheid wijting ( Merlangius merlangus ) onder de minimuminstandhoudingsreferentiegrootte die niet meer dan 4 % van de totale jaarlijkse vangsten van wijting uitmaakt; (j) in de demersale gemengde visserij door vaartuigen die vissen met boomkorren met een maaswijdte van 80-119 mm in de Uniewateren van ICES-deelgebied 4: een hoeveelheid wijting ( Merlangius merlangus ) onder de minimuminstandhoudingsreferentiegrootte die niet meer dan 2 % van de totale jaarlijkse vangsten van schol ( Pleuronectes platessa ) en tong ( Solea solea ) uitmaakt; (k) in pelagische visserijen op makreel, horsmakreel en haring in de ICES-sectoren 4b en 4c ten zuiden van 54 graden noorderbreedte door pelagische trawlers met een lengte over alles tot 25 meter die gebruikmaken van pelagische trawls (OTM/PTM): een gecombineerde hoeveelheid makreel ( Scomber scombrus ), horsmakreel ( Trachurus spp.) en wijting ( Merlangius merlangus ) die niet meer dan 1 % van de totale jaarlijkse vangsten van makreel, horsmakreel en wijting uitmaakt; (l) in de demersale gemengde visserij met trawls (OTB, OTM, OTT, PTB, PTM, SDN, SPR, SSC, TB, TBN, TBS) met een maaswijdte van meer dan 80 mm in ICES-sector 3a en ICES-deelgebied 4 en in de visserij op Noordse garnaal onder de voorwaarden van bijlage V, deel B, bij Verordening (EU) 2019/1241 en in het Skagerrak (ICES-sector 3an), uitgerust met een in die bijlage omschreven visretentiesysteem: een gecombineerde hoeveelheid sprot ( Sprattus sprattus ), zandspiering ( Ammodytes spp.), kever ( Trisopterus esmarkii ) en blauwe wijting ( Micromesistius poutassou ), die niet meer bedraagt dan 0,1 % van de totale jaarlijkse vangsten van sprot, zandspiering, kever en blauwe wijting; (m) in de demersale visserij op heek door vaartuigen die in ICES-deelgebied 4 met beuglijnen (LLS) vissen: een hoeveelheid leng ( Molva molva ) onder de minimuminstandhoudingsreferentiegrootte die niet meer dan 3 % van de totale jaarlijkse vangsten van leng in die demersale visserij uitmaakt; (n) in de demersale gemengde visserij door vaartuigen die in de ICES-sectoren 4b en 4c vissen met bodemtrawls (OTB, OTT, PTB) met een maaswijdte tussen 80 en 99 mm (TR2): een hoeveelheid horsmakreel ( Trachurus spp.), die niet meer dan 5 % bedraagt van de totale jaarlijkse vangsten van horsmakreel in die visserij; (o) in de demersale gemengde visserij door vaartuigen die in de ICES-sectoren 4b en 4c vissen met bodemtrawls (OTB, OTT, PTB) met een maaswijdte tussen 80 en 99 mm (TR2): een hoeveelheid makreel ( Scomber scombrus ), die niet meer dan 5 % bedraagt van de totale jaarlijkse vangsten van makreel in die visserij; (p) in de industriële pelagische trawlvisserij op blauwe wijting in ICES-deelgebied 4, waarbij die soort aan boord wordt verwerkt tot surimibasis: een hoeveelheid blauwe wijting ( Micromesistius poutassou ) die niet meer dan 5 % bedraagt van de totale jaarlijkse vangsten van blauwe wijting; (q) in de demersale visserij met trawls (OTB, OTM, OTT, PTB, PTM, SDN, SPR, SSC, TB, TBN) met een maaswijdte van meer dan 70 mm in ICES-sector 3a en ICES-deelgebied 4 die wordt uitgevoerd onder de voorwaarden van bijlage V, deel B, bij Verordening (EU) 2019/1241: een hoeveelheid Noordse garnaal ( Pandalus borealis ) die niet meer dan 0,01 % bedraagt van de totale jaarlijkse vangsten in die visserij. 2.   De lidstaten met een rechtstreeks belang bij het beheer dienen uiterlijk op 1 mei 2027 aanvullende informatie in over onevenredige kosten ter ondersteuning van de in punt 1, j), vastgestelde vrijstelling. Het WTECV beoordeelt de verstrekte wetenschappelijke informatie uiterlijk op 31 juli 2027. Artikel 12 Inwerkingtreding en toepassing Deze verordening treedt in werking op de dag na die van de bekendmaking ervan in het Publicatieblad van de Europese Unie . Zij is van toepassing met ingang van 1 januari 2024 tot en met 31 december 2027. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 22 augustus 2023. Voor de Commissie De voorzitter Ursula VON DER LEYEN ( 1 ) PB L 179 van 16.7.2018, blz. 1 . ( 2 ) Verordening (EU) nr. 1380/2013 van het Europees Parlement en de Raad van 11 december 2013 inzake het gemeenschappelijk visserijbeleid, tot wijziging van Verordeningen (EG) nr. 1954/2003 en (EG) nr. 1224/2009 van de Raad en tot intrekking van Verordeningen (EG) nr. 2371/2002 en (EG) nr. 639/2004 van de Raad en Besluit 2004/585/EG van de Raad ( PB L 354 van 28.12.2013, blz. 22 ). ( 3 ) Gedelegeerde Verordening (EU) 2020/2014 van de Commissie van 21 augustus 2020 tot vaststelling van nadere bepalingen ter uitvoering van de aanlandingsverplichting voor bepaalde visserijen in de Noordzee voor de periode 2021-2023 ( PB L 415 van 10.12.2020, blz. 10 ). ( 4 ) Gedelegeerde Verordening (EU) 2021/2062 van de Commissie van 23 augustus 2021 tot wijziging van Gedelegeerde Verordening (EU) 2020/2014 tot vaststelling van bepalingen ter uitvoering van de aanlandingsverplichting voor bepaalde visserijen in de Noordzee voor de periode 2021-2023 ( PB L 421 van 26.11.2021, blz. 4 ). ( 5 ) Gedelegeerde Verordening (EU) 2022/2289 van de Commissie van 18 augustus 2022 tot wijziging van Gedelegeerde Verordening (EU) 2020/2014 wat betreft vrijstellingen van de aanlandingsverplichting voor bepaalde visserijen in de Noordzee voor 2023 ( PB L 303 van 23.11.2022, blz. 6 ). ( 6 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 7 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 8 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 9 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 10 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 11 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 12 ) https://stecf.jrc.ec.europa.eu/documents/43805/2147402/STECF+PLEN+18-02.pdf ( 13 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 14 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 15 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 16 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 17 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 18 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 19 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 20 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 21 ) Verordening (EU) 2019/1241 van het Europees Parlement en de Raad van 20 juni 2019 betreffende de instandhouding van visbestanden en de bescherming van mariene ecosystemen door middel van technische maatregelen, tot wijziging van de Verordeningen (EG) nr. 1967/2006 en (EG) nr. 1224/2009 van de Raad en de Verordeningen (EU) nr. 1380/2013, (EU) 2016/1139, (EU) 2018/973, (EU) 2019/472 en (EU) 2019/1022 van het Europees Parlement en de Raad, en tot intrekking van de Verordeningen (EG) nr. 894/97, (EG) nr. 850/98, (EG) nr. 2549/2000, (EG) nr. 254/2002, (EG) nr. 812/2004 en (EG) nr. 2187/2005 van de Raad ( PB L 198 van 25.7.2019, blz. 105 ). ( 22 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 23 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 24 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 25 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 26 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 27 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 28 ) https://stecf.jrc.ec.europa.eu/documents/43805/2694823/STECF+20-04+-+Eval+JRs+LO+and+TM+Reg.pdf/6176f9ad-0855-4985-b7de-64685862b6cb ( 29 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 30 ) https://stecf.jrc.ec.europa.eu/documents/43805/61703874/STECF+23-0406+-+Ev+JRs+LO.pdf/5cf75911-6a7f-4aa5-be7d-3f371440b2bd ( 31 ) De in de onderhavige verordening gebruikte vistuigcodes zijn vastgesteld in bijlage XI bij Uitvoeringsverordening (EU) nr. 404/2011 van de Commissie van 8 april 2011 houdende bepalingen voor de uitvoering van Verordening (EG) nr. 1224/2009 van de Raad tot vaststelling van een communautaire controleregeling die de naleving van de regels van het gemeenschappelijk visserijbeleid moet garanderen ( PB L 112 van 30.4.2011, blz. 1 ). Voor vaartuigen met een lengte over alles van minder dan tien meter zijn de in deze verordening gebruikte vistuigcodes opgenomen in de vistuigclassificatie van de Voedsel- en Landbouworganisatie van de Verenigde Naties. ELI: http://data.europa.eu/eli/reg_del/2023/2459/oj ISSN 1977-0758 (electronic edition)",
  "source": "EUR LEX"
}