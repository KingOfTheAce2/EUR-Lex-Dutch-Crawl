{
  "url": "http://www.w3.org/1999/xhtml\"><!--",
  "content": "L_2022281NL.01005301.xml 31.10.2022 NL Publicatieblad van de Europese Unie L 281/53 UITVOERINGSVERORDENING (EU) 2022/2095 VAN DE COMMISSIE van 28 oktober 2022 tot vaststelling van maatregelen om het binnenbrengen, de vestiging en de verspreiding op het grondgebied van de Unie van Anoplophora chinensis (Forster) te voorkomen en tot intrekking van Besluit 2012/138/EU DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/2031 van het Europees Parlement en de Raad van 26 oktober 2016 betreffende beschermende maatregelen tegen plaagorganismen bij planten, tot wijziging van de Verordeningen (EU) nr. 228/2013, (EU) nr. 652/2014 en (EU) nr. 1143/2014 van het Europees Parlement en de Raad en tot intrekking van de Richtlijnen 69/464/EEG, 74/647/EEG, 93/85/EEG, 98/57/EG, 2000/29/EG, 2006/91/EG en 2007/33/EG van de Raad ( 1 ) , en met name artikel 28, leden 1 en 2, en artikel 41, lid 2, Overwegende hetgeen volgt: (1) Uitvoeringsbesluit 2012/138/EU van de Commissie ( 2 ) voorziet in maatregelen om het binnenbrengen en de verspreiding op het grondgebied van de Unie van Anoplophora chinensis (Forster) (“het nader omschreven plaagorganisme”) te voorkomen. (2) Uit de recente uitbraken van het nader omschreven plaagorganisme in enkele lidstaten en de ervaring die bij de toepassing van Uitvoeringsbesluit 2012/138/EU is opgedaan, blijkt dat die maatregelen moeten worden geactualiseerd met het oog op een gerichtere aanpak van de bewaking en bestrijding van het nader omschreven plaagorganisme op het grondgebied van de Unie. (3) Artikel 1, punt a), van Uitvoeringsbesluit 2012/138/EU bevat een lijst van nader omschreven planten, waardplanten van het nader omschreven plaagorganisme, waarop de aanwezigheid van dat plaagorganisme is gemeld op het grondgebied van de Unie. Voor die nader omschreven planten gelden voorschriften voor het binnenbrengen op en de verplaatsing binnen het grondgebied van de Unie, en voor het uitroeien of inperken van dat plaagorganisme. (4) Deze nader omschreven planten blijven van belang uit fytosanitair oogpunt. Daarom moet deze verordening ook voorzien in een dergelijke lijst van nader omschreven planten, waarop de desbetreffende maatregelen van toepassing zijn. Naar aanleiding van het aantreffen van het nader omschreven plaagorganisme op planten van Vaccinium corymbosum , Melia spp., Ostrya spp. en Photinia spp., en in aanmerking nemend dat die planten waardplanten van het nader omschreven plaagorganisme zijn, moeten zij aan die lijst worden toegevoegd. (5) De op het grondgebied van de Unie aanwezige waardplanten, te weten planten van Acer spp., Aesculus hippocastanum , Alnus spp., Betula spp., Carpinus spp., Chaenomeles spp., Citrus spp., Cornus spp., Corylus spp., Cotoneaster spp., Crataegus spp., Cryptomeria spp., Fagus spp., Ficus spp., Hibiscus spp., Lagerstroemia spp., Malus spp., Melia spp., Morus spp., Ostrya spp., Parrotia spp., Photinia spp., Platanus spp., Populus spp., Prunus laurocerasus , Pyrus spp., Rosa spp., Salix spp., Ulmus spp. en Vaccinium corymbosum , moeten aan jaarlijkse bewaking worden onderworpen om te waarborgen dat deze lijst actueel blijft en gebaseerd is op de technische en wetenschappelijke ontwikkelingen. (6) Teneinde een beter overzicht van de aanwezigheid van het nader omschreven plaagorganisme te waarborgen, moeten de lidstaten de jaarlijkse onderzoeken naar die aanwezigheid intensiveren en methoden toepassen die in overeenstemming zijn met de meest recente wetenschappelijke en technische informatie. (7) Om het nader omschreven plaagorganisme uit te roeien en de verspreiding ervan op het grondgebied van de Unie te voorkomen, moeten de lidstaten afgebakende gebieden — bestaande uit een besmette zone en een bufferzone — instellen en uitroeiingsmaatregelen nemen. Een bufferzone moet twee km breed zijn, aangezien dit passend is met het oog op het verspreidingsvermogen van het nader omschreven plaagorganisme. (8) Bij incidenteel optreden van het nader omschreven organisme hoeft er, indien het nader omschreven organisme kan worden verwijderd van de planten waarop het is aangetroffen en er aanwijzingen zijn dat die planten besmet waren vóórdat zij in het gebied werden binnengebracht, of dat het om een geïsoleerde vondst gaat die naar verwachting niet tot vestiging zal leiden, geen verplichting te bestaan om een afgebakend gebied in te stellen. Dit is de meest proportionele aanpak, mits de in het betrokken gebied uitgevoerde onderzoeken bevestigen dat het nader omschreven plaagorganisme niet aanwezig is. (9) In bepaalde delen van het grondgebied van de Unie is het niet langer mogelijk het nader omschreven plaagorganisme uit te roeien. De betrokken lidstaten moeten daarom de mogelijkheid krijgen om in die gebieden maatregelen voor de inperking, in plaats van de uitroeiing, van dat plaagorganisme toe te passen. Die maatregelen mogen minder streng zijn dan de maatregelen voor de uitroeiing ervan, maar zij moeten een zorgvuldige aanpak van de onderzoeken waarborgen en meer voorzorgsmaatregelen garanderen, met name in de respectieve bufferzones, teneinde de verspreiding van het nader omschreven plaagorganisme naar de rest van het grondgebied van de Unie te voorkomen. (10) De lidstaten moeten de Commissie en de andere lidstaten in kennis stellen van elk afgebakend gebied voor inperking dat zij voornemens zijn aan te wijzen of te wijzigen, zodat de Commissie een overzicht kan krijgen van de verspreiding van het nader omschreven plaagorganisme op het grondgebied van de Unie en deze verordening kan herzien teneinde dat gebied op te nemen in een lijst van afgebakende gebieden voor inperking. (11) Om te waarborgen dat de besmette planten onmiddellijk worden verwijderd, en verdere verspreiding van het nader omschreven plaagorganisme naar de rest van het grondgebied van de Unie te voorkomen, moeten de onderzoeken van de bufferzones jaarlijks op het meest geschikte tijdstip van het jaar en met voldoende intensiteit worden uitgevoerd, rekening houdend met de mogelijkheid voor de bevoegde autoriteiten om de waardplanten in de besmette zones verder te monitoren met het oog op inperking. (12) Plantensoorten waarvan bekend is dat zij gevoelig zijn voor het in het afgebakende gebied aangetroffen nader omschreven plaagorganisme en die gedurende ten minste een deel van hun leven in dat afgebakende gebied zijn geteeld, of die via een dergelijk gebied zijn verplaatst, lopen een groter risico met het nader omschreven plaagorganisme besmet te raken. Daarom is het gerechtvaardigd om voor de verplaatsing binnen het grondgebied van de Unie van de nader omschreven planten bijzondere voorschriften vast te stellen. (13) Om de handel te vergemakkelijken en tegelijkertijd de gezondheid van planten te beschermen, moeten waardplanten van oorsprong uit een derde land waar dat plaagorganisme niet voorkomt, bij binnenkomst op het grondgebied van de Unie vergezeld gaan van een fytosanitair certificaat met een aanvullende verklaring dat het land vrij is van het nader omschreven plaagorganisme. (14) Om te waarborgen dat op het grondgebied van de Unie binnengebrachte waardplanten uit gebieden van derde landen waarvan bekend is dat het nader omschreven plaagorganisme er aanwezig is, vrij zijn van het nader omschreven plaagorganisme, moeten voor het binnenbrengen op het grondgebied van de Unie vergelijkbare voorschriften gelden als voor de verplaatsing van de nader omschreven planten van oorsprong uit afgebakende gebieden. (15) In het licht van de meest recente wetenschappelijke en technische gegevens moeten de onderzoeksactiviteiten die door derde landen worden verricht om de afwezigheid van het nader omschreven plaagorganisme in gebieden op hun grondgebied of in productielocaties die naar het grondgebied van de Unie mogen uitvoeren, te bevestigen, worden geïntensiveerd. (16) Het is passend voorschriften vast te stellen voor officiële controles van verplaatsingen van de nader omschreven planten uit de afgebakende gebieden naar de rest van het grondgebied van de Unie en voor het binnenbrengen op het grondgebied van de Unie van waardplanten uit derde landen. (17) Uitvoeringsbesluit 2012/138/EU moet worden ingetrokken. (18) Wat betreft de onderzoeksactiviteiten die worden uitgevoerd in gebieden op het grondgebied van de Unie waar voor zover bekend het nader omschreven plaagorganisme niet voorkomt of in gebieden of productielocaties van derde landen, is het passend de lidstaten en derde landen voldoende tijd te gunnen om deze activiteiten zodanig te op te zetten dat zij een toereikend niveau van statistische betrouwbaarheid bieden. De voorschriften betreffende deze onderzoeksactiviteiten moeten derhalve met ingang van 1 januari 2025 van toepassing zijn. (19) De bepalingen betreffende de uitvoering van onderzoeken in afgebakende gebieden op basis van de algemene richtsnoeren van de Europese Autoriteit voor voedselveiligheid (EFSA) voor statistisch verantwoorde en risicogebaseerde onderzoeken naar plaagorganismen bij planten ( 3 ) moeten van toepassing zijn met ingang van 1 januari 2025, zodat de bevoegde autoriteiten voldoende tijd hebben om dergelijke onderzoeken te plannen, de opzet ervan uit te werken en er voldoende middelen voor beschikbaar te stellen. (20) De bepalingen betreffende de noodplannen moeten met ingang van 1 augustus 2023 van toepassing zijn om de lidstaten voldoende tijd te geven om die plannen op te stellen. (21) De voorschriften betreffende het binnenbrengen van nader omschreven planten op het grondgebied van de Unie uit derde landen moeten van toepassing zijn met ingang van 1 juli 2024, zodat de betrokken lidstaten, derde landen en professionele marktdeelnemers voldoende tijd hebben om zich voor te bereiden op de uitvoering van die voorschriften. (22) Het fytosanitaire risico van het nader omschreven plaagorganisme voor het grondgebied van de Unie moet verder worden beoordeeld, aangezien het volledige scala van waardplanten nog moet worden bepaald op basis van de verspreiding ervan op het grondgebied van de Unie en van de technische en wetenschappelijke gegevens die in de rest van de wereld worden vergaard. Deze verordening moet derhalve tot en met 31 december 2029 van toepassing zijn om die verdere beoordeling en een herziening mogelijk te maken. (23) De in deze verordening vervatte maatregelen zijn in overeenstemming met het advies van het Permanent Comité voor planten, dieren, levensmiddelen en diervoeders, HEEFT DE VOLGENDE VERORDENING VASTGESTELD: HOOFDSTUK I ONDERWERP EN DEFINITIES Artikel 1 Onderwerp In deze verordening worden maatregelen vastgesteld ter voorkoming van het binnenbrengen, de vestiging en de verspreiding op het grondgebied van de Unie van Anoplophora chinensis (Forster), en voor de uitroeiing of inperking van dat plaagorganisme indien het op dat grondgebied wordt aangetroffen. Artikel 2 Definities Voor de toepassing van deze verordening wordt verstaan onder: 1) “nader omschreven plaagorganisme”: Anoplophora chinensis (Forster); 2) “nader omschreven planten”: voor opplant bestemde planten met een stam- of wortelhalsdiameter van één cm of meer op hun dikste punt, van Acer spp., Aesculus hippocastanum, Alnus spp., Betula spp., Carpinus spp., Citrus spp., Cornus spp., Corylus spp., Cotoneaste r spp., Crataegus spp., Fagus spp., Lagerstroemia spp., Malus spp., Melia spp., Ostrya spp., Photinia spp., Platanus spp., Populus spp., Prunus laurocerasus , Pyrus spp., Rosa spp., Salix spp., Ulmus spp. en Vaccinium corymbosum ; 3) “plaats van productie”: een plaats van productie als omschreven in de internationale norm voor fytosanitaire maatregelen (ISPM) nr. 5 van de FAO ( 4 ) ; 4) “waardplanten”: voor opplant bestemde planten met een stam- of wortelhalsdiameter van één cm of meer op hun dikste punt, van Acer spp., Aesculus hippocastanum , Alnus spp., Betula spp., Carpinus spp., Chaenomeles spp ., Citrus spp., Cornus spp., Corylus spp., Cotoneaster spp., Crataegus spp., Cryptomeria spp., Fagus spp., Ficus spp., Hibiscus spp., Lagerstroemia spp., Malus spp., Melia spp., Morus spp., Ostrya spp., Parrotia spp ., Photinia spp., Platanus spp., Populus spp., Prunus laurocerasus , Pyrus spp., Rosa spp., Salix spp., Ulmus spp. en Vaccinium corymbosum ; 5) “verklikkerplanten”: nader omschreven planten die speciaal worden geplant ter ondersteuning van de vroegtijdige opsporing van het nader omschreven plaagorganisme en die voor bewaking worden gebruikt. HOOFDSTUK II JAARLIJKSE ONDERZOEKEN NAAR DE AANWEZIGHEID VAN HET NADER OMSCHREVEN PLAAGORGANISME EN NOODPLANNEN Artikel 3 Onderzoeken van waardplanten in de lidstaten 1.   De bevoegde autoriteiten voeren jaarlijkse risicogebaseerde onderzoeken uit van de waardplanten in de gebieden op hun grondgebied waar het nader omschreven plaagorganisme voor zover bekend niet voorkomt, om deze te controleren op de aanwezigheid van het nader omschreven plaagorganisme. De opzet en het bemonsteringsschema van die onderzoeken moeten het mogelijk maken om in de betrokken lidstaat met een voldoende mate van betrouwbaarheid een gering besmettingsniveau van de planten op te sporen. De onderzoeken moeten worden gebaseerd op de algemene richtsnoeren van de Europese Autoriteit voor voedselveiligheid (EFSA) voor statistisch verantwoorde en risicogebaseerde onderzoeken naar plaagorganismen bij planten. 2.   De onderzoeken worden uitgevoerd: a) op basis van het niveau van het desbetreffende fytosanitaire risico; b) in de open lucht, alsmede in kwekerijen, tuincentra, handelscentra, natuur- en stedelijke gebieden en andere relevante locaties, naargelang het geval; c) op geschikte momenten in het jaar om het nader omschreven plaagorganisme op te kunnen sporen, rekening houdend met de biologische eigenschappen van dat plaagorganisme, de aanwezigheid en de biologische eigenschappen van waardplanten, en de wetenschappelijke en technische gegevens waarnaar in de richtsnoeren voor onderzoek naar Anoplophora chinensis van de EFSA ( 5 ) wordt verwezen. 3.   De onderzoeken bestaan uit: a) visueel onderzoek van waardplanten, en b) in voorkomend geval, het verzamelen van monsters van voor opplant bestemde planten en het testen daarvan. Ter aanvulling van het visuele onderzoek mogen in voorkomend geval speciaal opgeleide speurhonden worden gebruikt. Artikel 4 Noodplannen 1.   Naast het naleven van de in artikel 25 van Verordening (EU) 2016/2031 bedoelde verplichtingen stelt elke lidstaat een noodplan op met de maatregelen die op zijn grondgebied moeten worden genomen met betrekking tot: a) de uitroeiing van het nader omschreven plaagorganisme zoals vastgelegd in artikel 8; b) de verplaatsingen van nader omschreven planten binnen het grondgebied van de Unie, zoals vastgelegd in artikel 10; c) de officiële inspecties die moeten worden verricht in verband met verplaatsingen van nader omschreven planten binnen het grondgebied van de Unie en van waardplanten die op het grondgebied van de Unie worden binnengebracht, zoals vastgelegd in de artikelen 10 en 11; d) het minimum aan middelen dat beschikbaar moet worden gesteld en de procedures voor het beschikbaar stellen van aanvullende middelen in geval van vermoedelijke of bevestigde aanwezigheid van het nader omschreven plaagorganisme; e) voorschriften betreffende de procedure om vast te stellen wie de eigenaren van de te verwijderen planten zijn, de procedure voor kennisgeving van het bevel tot verwijdering en de procedure om toegang tot particuliere eigendommen te krijgen. 2.   De lidstaten actualiseren hun noodplannen, voor zover nodig, uiterlijk op 31 december van elk jaar. HOOFDSTUK III AFGEBAKENDE GEBIEDEN Artikel 5 Instelling van afgebakende gebieden 1.   Wanneer de aanwezigheid van het nader omschreven plaagorganisme officieel is bevestigd, bakent de betrokken lidstaat onverwijld een gebied af dat bestaat uit: a) een zone die de besmette planten en alle nader omschreven planten die binnen een straal van 100 m rond besmette planten besmet kunnen raken, omvat (“besmette zone”); b) een bufferzone met een breedte van minstens twee km buiten de grens van de besmette zone. 2.   De grenzen van het afgebakende gebied moeten zijn gebaseerd op de wetenschappelijke beginselen, de biologie van het nader omschreven plaagorganisme, het besmettingsniveau, de specifieke verdeling van de waardplanten in het betrokken gebied en het bewijsmateriaal inzake de vestiging van het nader omschreven plaagorganisme. 3.   Met het oog op het treffen van de in artikel 8 bedoelde uitroeiingsmaatregelen en wanneer de bevoegde autoriteit concludeert dat uitroeiing van het nader omschreven plaagorganisme mogelijk is, rekening houdend met de omstandigheden van de uitbraak, zoals de omvang en locatie ervan, het besmettingsniveau of het aantal en de verdeling van waardplanten, mag de breedte van de bufferzone worden teruggebracht tot minimaal één km. 4.   Met het oog op het treffen van de in artikel 9 bedoelde inperkingsmaatregelen, moet de bufferzone een breedte van ten minste vier km hebben. De breedte van de bufferzone mag worden teruggebracht tot minimaal twee km, rekening houdend met de omstandigheden van de uitbraak, zoals de omvang en locatie ervan, het besmettingsniveau of het aantal en de verdeling van waardplanten. 5.   Wanneer de aanwezigheid van het nader omschreven plaagorganisme in de bufferzone van een afgebakend gebied voor inperking officieel is bevestigd, zijn de artikelen 17 en 18 van Verordening (EU) 2016/2031 van toepassing. Artikel 6 Afwijkingen van de instelling van afgebakende gebieden 1.   In afwijking van artikel 5 kunnen de bevoegde autoriteiten ervoor kiezen geen afgebakend gebied in te stellen, wanneer aan de volgende voorwaarden is voldaan: a) er is bewijsmateriaal waaruit blijkt dat het nader omschreven plaagorganisme in het gebied is binnengebracht met de planten waarop het werd gevonden en die planten besmet waren vóórdat zij in het betrokken gebied zijn binnengebracht, of dat het om een geïsoleerde vondst gaat die naar verwachting niet tot vestiging zal leiden, en b) rekening houdend met de resultaten van een specifiek onderzoek en met de getroffen uitroeiingsmaatregelen is vastgesteld dat het nader omschreven plaagorganisme zich niet heeft gevestigd en dat de verspreiding en succesvolle voortplanting ervan niet mogelijk zijn wegens zijn biologie. 2.   Wanneer de bevoegde autoriteit gebruikmaakt van de in lid 1 bedoelde afwijking, onderneemt zij de volgende stappen: a) onmiddellijk maatregelen nemen om te zorgen voor de snelle uitroeiing van het nader omschreven plaagorganisme en om de mogelijkheid van de verspreiding daarvan uit te sluiten; b) monitoring uitvoeren gedurende ten minste één levenscyclus van het nader omschreven plaagorganisme plus één aanvullend jaar, en ten minste vier achtereenvolgende jaren, over een breedte van minstens één km rond de besmette planten of de plaats waar het nader omschreven organisme is gevonden, waarbij deze monitoring ten minste gedurende het eerste jaar regelmatig en intensief moet zijn; c) alle besmet plantenmateriaal vernietigen; d) de oorsprong van de besmetting en de met het betrokken besmettingsgeval verband houdende planten zover als mogelijk is traceren en die planten onderzoeken op tekenen van besmetting, ook door middel van destructieve bemonstering; e) het publiek bewust maken van de dreiging van het nader omschreven plaagorganisme, en f) andere maatregelen nemen die kunnen helpen het nader omschreven plaagorganisme uit te roeien, waarbij rekening wordt gehouden met ISPM nr. 9 ( 6 ) en overeenkomstig de beginselen van ISPM nr. 14 ( 7 ) een geïntegreerde aanpak wordt toegepast. Artikel 7 Opheffing van de afbakening 1.   De afbakening mag worden opgeheven wanneer op grond van de in artikel 8, lid 1, punt h), bedoelde onderzoeken het nader omschreven plaagorganisme gedurende ten minste één levenscyclus van het nader omschreven plaagorganisme plus één aanvullend jaar, maar in totaal gedurende niet minder dan vier achtereenvolgende jaren, in een afgebakend gebied niet wordt aangetroffen. Voor de toepassing van de eerste alinea hangt de exacte lengte van een levenscyclus af van het bewijsmateriaal dat voor het betrokken gebied of een soortgelijke klimaatzone beschikbaar is. 2.   De afbakening mag ook worden opgeheven wanneer aan de voorwaarden van artikel 6, lid 1, is voldaan. HOOFDSTUK IV UITROEIINGS- EN INPERKINGSMAATREGELEN Artikel 8 Uitroeiingsmaatregelen 1.   In de afgebakende gebieden voor uitroeiing nemen de bevoegde autoriteiten alle volgende maatregelen: a) het onmiddellijk kappen van besmette planten en planten waarvan wordt vermoed dat zij besmet zijn, en de volledige verwijdering van hun wortels; b) het onmiddellijk kappen van alle nader omschreven planten en de verwijdering van hun wortels binnen een straal van 100 m rond besmette planten, en het onderzoeken van die nader omschreven planten op tekenen van besmetting, behalve in gevallen waarin de besmette planten buiten de vliegperiode van het nader omschreven plaagorganisme zijn gevonden en het kappen en de verwijdering tijdig vóór het begin van de volgende vliegperiode worden uitgevoerd; c) verwijdering, onderzoek en veilige afvoer van de overeenkomstig de punten a) en b) gekapte planten en hun wortels, waarbij alle nodige voorzorgsmaatregelen worden genomen om de verspreiding van het nader omschreven plaagorganisme tijdens en na het kappen te vermijden; d) verbod van het vervoer van mogelijk besmet materiaal uit het afgebakende gebied; e) onderzoek naar de oorsprong van de besmetting door middel van het zover als mogelijk traceren van de planten, en onderzoeken van die planten op tekenen van besmetting, ook middels destructieve bemonstering; f) waar het passend is, vervanging van nader omschreven planten door andere planten van andere, niet-gevoelige soorten; g) verbod op de opplant van nieuwe nader omschreven planten in de open lucht in het in punt b) bedoelde gebied, behalve voor de in artikel 10, lid 1, bedoelde plaatsen van productie; h) overeenkomstig artikel 3, leden 2 en 3, uitgevoerde onderzoeken van de waardplanten in het afgebakende gebied, met bijzondere aandacht voor de bufferzone, op de aanwezigheid van het nader omschreven plaagorganisme en, in voorkomend geval, met gerichte destructieve bemonstering door de bevoegde autoriteit, en met vermelding van het aantal monsters in het in artikel 13, lid 1, bedoelde verslag; i) in het geval dat er verklikkerplanten worden gebruikt, worden die planten ten minste eenmaal per maand geïnspecteerd en worden zij uiterlijk na twee jaar vernietigd en onderzocht; j) het publiek meer bewust maken van de bedreiging die van het nader omschreven plaagorganisme uitgaat en van de goedgekeurde maatregelen ter preventie van het binnenbrengen en verspreiden daarvan op het grondgebied van de Unie, inclusief de voorwaarden betreffende het vervoer van de nader omschreven planten uit het afgebakende gebied; k) zo nodig, specifieke maatregelen voor de aanpak van bijzondere omstandigheden of complicaties waarvan redelijkerwijs kan worden verwacht dat zij de uitroeiing tegenhouden, belemmeren of vertragen, met name maatregelen met betrekking tot de toegang tot en de passende uitroeiing van alle planten, besmet of verdacht van besmetting, ongeacht ligging, publiek of particulier eigendom of de daarvoor verantwoordelijke persoon of instantie; l) alle andere maatregelen die kunnen bijdragen tot de uitroeiing van het nader omschreven plaagorganisme, overeenkomstig internationale norm voor fytosanitaire maatregelen (ISPM) nr. 9 ( 8 ) , en tot de toepassing van een systeembenadering overeenkomstig de beginselen van ISPM nr. 14 ( 9 ) . Wanneer het in het geval van de eerste alinea, punt a), niet mogelijk is diepgewortelde stronken en oppervlaktewortels te verwijderen, worden deze vermalen tot ten minste 40 cm onder het oppervlak of bedekt met insectenvrij materiaal. De in lid 1, punt h), bedoelde onderzoeken worden geïntensiveerd ten opzichte van de in artikel 3 bedoelde onderzoeken. De onderzoeken in de bufferzone moeten worden gebaseerd op de algemene richtsnoeren van de EFSA voor statistisch verantwoorde en risicogebaseerde onderzoeken naar plaagorganismen bij planten en met de gebruikte onderzoeksopzet en het gebruikte bemonsteringsschema in de bufferzone moet het mogelijk zijn met ten minste 95 % betrouwbaarheid een besmettingsniveau van 1 % van de planten vast te stellen. 2.   In afwijking van lid 1, eerste alinea, punt b), worden, indien een bevoegde autoriteit concludeert dat het kappen voor een beperkt aantal afzonderlijke planten wegens hun bijzondere sociale, culturele of milieuwaarde ongeschikt is, die afzonderlijke planten onderworpen aan een maandelijks individueel onderzoek naar tekenen van besmetting en moeten alternatieve maatregelen voor het kappen worden genomen die een hoog beschermingsniveau waarborgen, om de mogelijke verspreiding van het nader omschreven plaagorganisme vanaf die planten te voorkomen. De redenen voor deze conclusie en de maatregelen die naar aanleiding daarvan zijn genomen, worden aan de Commissie meegedeeld in het in artikel 13 bedoelde verslag. Artikel 9 Inperkingsmaatregelen 1.   Wanneer de resultaten van de in artikel 8, lid 1, punt h), bedoelde onderzoeken de aanwezigheid van het nader omschreven plaagorganisme in een gebied gedurende meer dan vier achtereenvolgende jaren hebben bevestigd en er aanwijzingen zijn dat het nader omschreven plaagorganisme niet langer kan worden uitgeroeid, kunnen de bevoegde autoriteiten de maatregelen beperken tot de inperking van het nader omschreven plaagorganisme. In de afgebakende gebieden voor inperking nemen de bevoegde autoriteiten de volgende maatregelen: a) onmiddellijk beginnen met het kappen van besmette planten en planten met symptomen als gevolg van het nader omschreven plaagorganisme, en de volledige verwijdering van hun wortels, waarbij alle activiteiten tijdig vóór het begin van de volgende vliegperiode worden voltooid; b) verwijdering, onderzoek en afvoer van de gekapte planten en hun wortels, terwijl de nodige voorzorgsmaatregelen worden genomen om de verspreiding van het nader omschreven plaagorganisme na het kappen te vermijden; c) verbod van het vervoer van mogelijk besmet materiaal uit het afgebakende gebied; d) indien van toepassing, vervanging van nader omschreven planten door andere, niet-gevoelige planten; e) verbod op het planten in het besmette gebied van nieuwe nader omschreven planten in de open lucht, met uitzondering van de in artikel 10, lid 1, bedoelde plaatsen van productie; f) overeenkomstig artikel 3, leden 2 en 3), uitgevoerde onderzoeken van de waardplanten in de bufferzone op de aanwezigheid van het nader omschreven plaagorganisme, op passende tijdstippen en, in voorkomend geval, met gerichte destructieve bemonstering; g) in het geval dat er verklikkerplanten worden gebruikt, worden die planten ten minste eenmaal per maand geïnspecteerd en worden zij uiterlijk na twee jaar vernietigd en onderzocht; h) het publiek meer bewust maken van de bedreiging die van het nader omschreven plaagorganisme uitgaat en van de goedgekeurde maatregelen ter preventie van het binnenbrengen en verspreiden daarvan op het grondgebied van de Unie, inclusief de voorwaarden betreffende het vervoer van de nader omschreven planten vanuit het overeenkomstig artikel 5 ingestelde afgebakende gebied; i) zo nodig, specifieke maatregelen voor de aanpak van bijzondere omstandigheden of complicaties waarvan redelijkerwijs kan worden verwacht dat zij het tegengaan van de verspreiding tegenhouden, belemmeren of vertragen, met name maatregelen met betrekking tot de toegang tot en het op passende wijze kappen en vernietigen van alle planten, besmet of verdacht van besmetting, ongeacht ligging, eigendom of de daarvoor verantwoordelijke persoon; j) elke andere maatregel die het nader omschreven plaagorganisme kan helpen inperken. Wanneer het in het geval van de tweede alinea, punt a), niet mogelijk is diepgewortelde stronken en oppervlaktewortels te verwijderen, worden deze vermalen tot ten minste 40 cm onder het oppervlak of bedekt met insectenvrij materiaal. De in de tweede alinea, punt f), bedoelde onderzoeken worden geïntensiveerd ten opzichte van de in artikel 3 bedoelde onderzoeken. Die onderzoeken moeten worden gebaseerd op de algemene richtsnoeren van de EFSA voor statistisch verantwoorde en risicogebaseerde onderzoeken naar plaagorganismen bij planten en met de gebruikte onderzoeksopzet en het gebruikte bemonsteringsschema moet het mogelijk zijn met ten minste 95 % betrouwbaarheid een besmettingsniveau van 1 % van de planten vast te stellen. 2.   De lidstaten stellen de Commissie en de andere lidstaten in kennis van elk afgebakend gebied voor inperking dat zij voornemens zijn aan te wijzen of te wijzigen. HOOFDSTUK V VERPLAATSINGEN BINNEN HET GRONDGEBIED VAN DE UNIE Artikel 10 Verplaatsingen binnen het grondgebied van de Unie 1.   Nader omschreven planten van oorsprong uit overeenkomstig artikel 5 afgebakende gebieden mogen alleen uit de afgebakende gebieden en vanuit de besmette zones naar de bufferzones worden verplaatst indien zij vergezeld gaan van een plantenpaspoort dat is opgesteld en afgegeven overeenkomstig de artikelen 78 tot en met 95 van Verordening (EU) 2016/2031, en indien zij gedurende minstens twee jaar vóór het vervoer of, in het geval van planten jonger dan twee jaar, permanent zijn geteeld in een plaats van productie die aan alle volgende voorschriften voldoet: a) zij is overeenkomstig artikel 65 van Verordening (EU) 2016/2031 geregistreerd; b) zij is jaarlijks onderworpen aan ten minste twee officiële inspecties naar tekenen van het nader omschreven plaagorganisme, die op geëigende tijdstippen zijn uitgevoerd en waarbij dergelijke tekenen niet zijn gevonden; c) zij bevindt zich in een afgebakend gebied waar jaarlijks op geëigende tijdstippen binnen een breedte van ten minste één km rond het terrein officiële onderzoeken naar de aanwezigheid of tekenen van het nader omschreven plaagorganisme zijn uitgevoerd en het nader omschreven organisme of tekenen daarvan niet zijn gevonden, en waar de planten zijn geteeld op een terrein: i) dat fysiek is beschermd tegen het binnenbrengen van het nader omschreven plaagorganisme; of ii) waar passende preventieve behandelingen zijn toegepast, of iii) waar gerichte destructieve bemonstering op elke partij nader omschreven planten wordt uitgevoerd vóórdat zij worden vervoerd. De in de eerste alinea, punt b), bedoelde inspecties moeten gerichte destructieve bemonstering van de wortels en stammen van planten omvatten. Het monster voor inspectie moet zodanig groot zijn dat het ten minste de detectie van een besmettingsniveau van 1 % met een betrouwbaarheidsniveau van 99 % mogelijk maakt. De in de eerste alinea, punt c), bedoelde gerichte destructieve bemonstering wordt uitgevoerd op het in de tabel in bijlage II vastgestelde niveau. De in de eerste alinea, punt c), bedoelde onderzoeken moeten worden gebaseerd op de algemene richtsnoeren van de EFSA voor statistisch verantwoorde en risicogebaseerde onderzoeken naar plaagorganismen bij planten en met de gebruikte onderzoeksopzet en het gebruikte bemonsteringsschema moet het mogelijk zijn met een betrouwbaarheidsniveau van ten minste 95 % een besmettingsniveau van 1 % van de planten vast te stellen. Wortelstokken die worden geteeld op een plaats van productie die aan alle voorwaarden van de eerste alinea voldoet, mogen worden geënt met enten die niet onder de in de eerste alinea bedoelde voorwaarden zijn geteeld, maar waarvan de diameter op het dikste punt niet groter is dan één cm. 2.   Nader omschreven planten niet van oorsprong uit afgebakende gebieden, maar binnengebracht in een plaats van productie in dergelijke gebieden, mogen binnen het grondgebied van de Unie alleen worden vervoerd, als deze plaats van productie voldoet aan de voorschriften van lid 1, eerste alinea, punt c), en alleen als de planten vergezeld gaan van een plantenpaspoort zoals bedoeld in lid 1. 3.   Nader omschreven planten die zijn ingevoerd uit derde landen waarvan overeenkomstig hoofdstuk VI bekend is dat het nader omschreven plaagorganisme er voorkomt, mogen binnen het grondgebied van de Unie alleen worden vervoerd, als zij vergezeld gaan van het plantenpaspoort zoals bedoeld in lid 1. HOOFDSTUK VI BINNENBRENGEN OP HET GRONDGEBIED VAN DE UNIE VAN NADER OMSCHREVEN PLANTEN VAN OORSPRONG UIT EEN DERDE LAND Artikel 11 Planten van oorsprong uit een derde land waar het nader omschreven plaagorganisme voor zover bekend niet voorkomt Nader omschreven planten van oorsprong uit een derde land waar het nader omschreven plaagorganisme voor zover bekend niet voorkomt, mogen alleen op het grondgebied van de Unie worden binnengebracht, als aan de volgende voorwaarden is voldaan: a) de nationale plantenziektekundige organisatie van het betrokken derde land heeft schriftelijk aan de Commissie meegedeeld dat het nader omschreven plaagorganisme voor zover bekend niet in dat land voorkomt, en b) de waardplanten gaan vergezeld van een fytosanitair certificaat waarin in de rubriek “aanvullende verklaring” is vermeld dat het nader omschreven plaagorganisme niet in het desbetreffende derde land voorkomt. Artikel 12 Nader omschreven planten van oorsprong uit derde landen waarvan bekend is dat het nader omschreven plaagorganisme er voorkomt 1.   Nader omschreven planten van oorsprong uit derde landen waarvan bekend is dat het nader omschreven plaagorganisme er voorkomt, moeten vergezeld gaan van een fytosanitair certificaat dat onder de rubriek “Aanvullende verklaring” een van de volgende vermeldingen omvat: a) dat de planten permanent zijn geteeld in een plaats van productie die is geregistreerd en wordt gecontroleerd door de nationale plantenziektekundige dienst van het land van oorsprong en is gelegen in een plaagorganismevrij gebied dat door die dienst is vastgesteld overeenkomstig de desbetreffende internationale normen voor fytosanitaire maatregelen en op basis van officiële onderzoeken; b) dat de planten gedurende een periode van ten minste twee jaar vóór de uitvoer zijn geteeld, of wat planten jonger dan twee jaar betreft permanent zijn geteeld, in een plaats van productie: i) die vrij is verklaard van de nader omschreven plaagorganismen overeenkomstig de internationale normen voor fytosanitaire maatregelen; ii) die geregistreerd is en gecontroleerd wordt door de nationale plantenziektekundige organisatie van het land van oorsprong; iii) die jaarlijks onderworpen is aan ten minste twee officiële inspecties naar tekenen van het nader omschreven plaagorganisme, die op geëigende tijdstippen zijn uitgevoerd en waarbij geen tekenen van het plaagorganisme zijn gevonden, en iv) waar de planten zijn geteeld op een terrein: — dat fysiek is beschermd tegen het binnenbrengen van het nader omschreven plaagorganisme, of — waar passende preventieve behandelingen worden toegepast en dat is omgeven door een bufferzone met een breedte van minstens één kilometer, waar jaarlijks op daartoe geschikte tijdstippen officiële onderzoeken naar de aanwezigheid of tekenen van het nader omschreven plaagorganisme worden uitgevoerd, en v) waar de zendingen van de planten onmiddellijk vóór de uitvoer zijn onderworpen aan een officiële inspectie naar de aanwezigheid van het nader omschreven plaagorganisme, met name in de wortels en de stammen, ook middels destructieve bemonstering, of c) dat de planten zijn geteeld uit wortelstokken die voldoen aan de voorschriften van punt b) en zijn geënt met enten die aan de volgende vereisten voldoen: i) bij uitvoer was de diameter van de geënte enten niet meer dan één cm op het dikste punt, en ii) de geënte planten zijn geïnspecteerd overeenkomstig punt b), iii). De naam van het in de eerste alinea, punt a), bedoelde plaagorganismevrije gebied wordt vermeld onder de rubriek “plaats van oorsprong”. De in de eerste alinea, punt a), bedoelde onderzoeken moeten zijn gebaseerd op de algemene richtsnoeren van de EFSA voor statistisch verantwoorde en risicogebaseerde onderzoeken naar plaagorganismen bij planten, en met de gebruikte onderzoeksopzet en het gebruikte bemonsteringsschema moet het mogelijk zijn geweest met een voldoende mate van betrouwbaarheid een gering besmettingsniveau van de planten vast te stellen. De in de eerste alinea, punt b), iv), tweede streepje, bedoelde onderzoeken moeten zijn gebaseerd op de algemene richtsnoeren van de EFSA voor statistisch verantwoorde en risicogebaseerde onderzoeken naar plaagorganismen bij planten en met de gebruikte onderzoeksopzet en het gebruikte bemonsteringsschema moet het mogelijk zijn met ten minste 95 % betrouwbaarheid een besmettingsniveau van 1 % van de planten vast te stellen. Ingeval tekenen van het nader omschreven plaagorganisme werden vastgesteld, zijn onmiddellijk uitroeiingsmaatregelen genomen om de bufferzone opnieuw plaagorganismevrij te maken. Het monster voor de inspectie zoals bedoeld in de eerste alinea, punt b), v), moet zodanig groot zijn dat het ten minste de detectie van een besmettingsniveau van 1 % met een betrouwbaarheidsniveau van 99 % mogelijk maakt. 2.   Nader omschreven planten die overeenkomstig lid 1 op het grondgebied van de Unie worden binnengebracht, worden geïnspecteerd op de plaats van binnenkomst of op de goedgekeurde controlepunten. De toegepaste inspectiemethoden moeten tot doel hebben dat alle tekenen van het nader omschreven plaagorganisme, met name in de wortels en stammen, worden opgespoord, en moeten gerichte destructieve bemonstering omvatten. Het monster voor inspectie moet zodanig groot zijn dat het ten minste de detectie van een besmettingsniveau van 1 % met een betrouwbaarheidsniveau van 99 % mogelijk maakt, rekening houdend met ISPM nr. 31 ( 10 ) . 3.   De in dit artikel bedoelde gerichte destructieve bemonstering wordt uitgevoerd op het in de tabel in bijlage II vastgestelde niveau. HOOFDSTUK VII SLOTBEPALINGEN Artikel 13 Verslaglegging over de maatregelen De lidstaten dienen uiterlijk op 30 april van elk jaar bij de Commissie en de andere lidstaten een verslag in over de maatregelen die zij in het voorgaande jaar uit hoofde van deze verordening hebben genomen en over de resultaten van de in de artikelen 3 tot en met 9 bedoelde maatregelen. De resultaten van de overeenkomstig de artikelen 8 en 9 uitgevoerde onderzoeken worden bij de Commissie ingediend met behulp van een van de modellen in bijlage I. Artikel 14 Naleving Voor zover nodig om aan deze verordening te voldoen, trekken de lidstaten de maatregelen die zij hebben genomen om hun grondgebied tegen het binnenbrengen en de verspreiding van het nader omschreven plaagorganisme te beschermen, in of wijzigen zij deze. Zij stellen de Commissie onmiddellijk in kennis van de intrekking of wijziging van die maatregelen. Artikel 15 Intrekking Uitvoeringsbesluit 2012/138/EU wordt ingetrokken, met uitzondering van artikel 2, artikel 3 en bijlage I, die met ingang van 1 januari 2024 worden ingetrokken. Artikel 16 Inwerkingtreding en toepassing Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . De artikelen 11 en 12, met uitzondering van artikel 12, lid 1, derde en vierde alinea, zijn van toepassing met ingang van 1 januari 2024. Artikel 4 is van toepassing met ingang van 1 augustus 2023. Met ingang van 1 januari 2025 zijn de volgende bepalingen van toepassing: a) artikel 3, lid 1, tweede alinea; b) artikel 8, lid 1, vierde alinea; c) artikel 9, lid 1, vijfde alinea; d) artikel 10, lid 1, vierde alinea; e) artikel 12, lid 1, derde en vierde alinea. Deze verordening is van toepassing tot en met 31 december 2029. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 28 oktober 2022. Voor de Commissie De voorzitter Ursula VON DER LEYEN ( 1 ) PB L 317 van 23.11.2016, blz. 4 . ( 2 ) Uitvoeringsbesluit 2012/138/EU van de Commissie van 1 maart 2012 tot vaststelling van noodmaatregelen om het binnenbrengen en de verspreiding in de Unie van Anoplophora chinensis (Forster) te voorkomen ( PB L 64 van 3.3.2012, blz. 38 ). ( 3 ) EFSA, General guidelines for statistically sound and risk-based surveys of plant pests, 8 september 2020, doi:10.2903/sp.efsa.2020.EN-1919. ( 4 ) Vastgestelde normen (ISPM’s) — Internationaal Verdrag voor de bescherming van planten (ippc.int). ( 5 ) EFSA (Europese Autoriteit voor voedselveiligheid), 2020. StoryMap voor het onderzoek naar Anoplophora chinensis . EFSA Supporting publications 2020:EN-1825. Online beschikbaar op: https://arcg.is/19HTyn. Voor het laatst bijgewerkt op: 24 maart 2020. ( 6 ) Guidelines for pest eradication programmes — Reference Standard ISPM No 9, Secretariaat van het Internationaal Verdrag voor de Bescherming van Planten, Rome. ( 7 ) The use of integrated measures in a systems approach for pest risk management — Reference Standard ISPM No 14, Secretariaat van het Internationaal Verdrag voor de Bescherming van Planten, Rome. ( 8 ) Guidelines for pest eradication programmes — Reference Standard ISPM No 9, Secretariaat van het Internationaal Verdrag voor de Bescherming van Planten, Rome. Gepubliceerd op 15 december 2011. ( 9 ) The use of integrated measures in a systems approach for pest risk management — Reference Standard ISPM No 14, Secretariaat van het Internationaal Verdrag voor de Bescherming van Planten, Rome. Gepubliceerd op 8 januari 2014. ( 10 ) Methodologies for sampling of consignments — Reference Standard ISPM No 31, Secretariaat van het Internationaal Verdrag voor de Bescherming van Planten, Rome. BIJLAGE I Modellen voor de verslaglegging van de resultaten van de uitgevoerde jaarlijkse onderzoeken in afgebakende gebieden uit hoofde van de artikelen 8 en 9 DEEL A 1. Model voor de verslaglegging van de resultaten van jaarlijkse onderzoeken 2. Instructies voor het invullen van het model Indien dit model wordt ingevuld, wordt het model in deel B van deze bijlage niet ingevuld. Kolom 1 : vermeld de naam van het geografische gebied, het uitbraaknummer of alle informatie waarmee dit afgebakende gebied kan worden geïdentificeerd, en de datum van instelling. Kolom 2 : vermeld de omvang van het afgebakende gebied voor aanvang van het onderzoek. Kolom 3 : vermeld de omvang van het afgebakende gebied na het onderzoek. Kolom 4 : vermeld de aanpak: uitroeiing of inperking. Voeg zo veel rijen toe als nodig, afhankelijk van het aantal afgebakende gebieden per plaagorganisme en de aanpak die in deze gebieden wordt gehanteerd. Kolom 5 : vermeld de zone van het afgebakende gebied waar het onderzoek is uitgevoerd, met zoveel rijen als nodig: besmette zone of bufferzone, in afzonderlijke rijen. Vermeld, indien van toepassing, in afzonderlijke rijen het gebied van de bufferzone waar het onderzoek is uitgevoerd (bv. de laatste 20 km aangrenzend aan de besmette zone, rond kwekerijen enz.). Kolom 6 : vermeld het aantal en de beschrijving van de onderzoeklocaties, door een (of meer) van de volgende vermeldingen te kiezen: 1. in de open lucht (productiegebied): 1.1. veld (landbouwgrond, weidegrond); 1.2. boomgaard/wijngaard; 1.3. kwekerij; 1.4. bos; 2. in de open lucht (overig): 2.1. privétuin; 2.2. openbare locaties; 2.3. beschermd gebied; 2.4. wilde planten in ander dan beschermd gebied; 2.5. andere locatie, met specificatie van het specifieke geval (bv. tuincentrum, commerciële locatie waar verpakkingsmateriaal van hout wordt gebruikt, houtindustrie, waterrijk natuurgebied, irrigatie- en drainagenetwerk enz.); 3. besloten omgeving: 3.1. kas; 3.2. privéterrein anders dan een kas; 3.3. openbare locatie anders dan een kas; 3.4. andere locatie, met specificatie van het specifieke geval (bv. tuincentrum, commerciële locatie waar verpakkingsmateriaal van hout wordt gebruikt, houtindustrie). Kolom 7 : vermeld welke risicogebieden zijn vastgesteld op basis van de biologische eigenschappen van het (de) plaagorganisme(n), de aanwezigheid van waardplanten, ecoklimatologische omstandigheden en risicolocaties. Kolom 8 : vermeld van de in kolom 7 vermelde risicogebieden, de in het onderzoek opgenomen risicogebieden. Kolom 9 : vermeld planten, vruchten, zaden, bodem, verpakkingsmateriaal, hout, machines, voertuigen, water, andere, met vermelding van het specifieke geval. Kolom 10 : vermeld de lijst van onderzochte plantensoorten/-geslachten, met telkens één rij per plantensoort/-geslacht. Kolom 11 : vermeld de maanden van het jaar waarin het onderzoek is uitgevoerd. Kolom 12 : vermeld de bijzonderheden van het onderzoek, afhankelijk van de specifieke wettelijke voorschriften voor elk plaagorganisme. Geef met “n.v.t.” aan wanneer de gegevens van een bepaalde kolom niet van toepassing zijn. Kolommen 13 en 14 : vermeld de resultaten, indien van toepassing, en verstrek de beschikbare informatie in de desbetreffende kolommen. Onder “niet bekend” wordt verstaan: de geanalyseerde monsters waarvan om verschillende redenen geen resultaat kon worden bepaald (bv. onder het detectieniveau, niet-geïdentificeerd of onverwerkt monster, oud monster). Kolom 15 : vermeld voor de bevindingen in de bufferzone de kennisgevingen van uitbraken van het jaar waarin het onderzoek heeft plaatsgevonden. Het kennisgevingsnummer van de uitbraak hoeft niet te worden vermeld wanneer de bevoegde autoriteit heeft besloten dat het een van de in artikel 14, lid 2, artikel 15, lid 2, of artikel 16 van Verordening (EU) 2016/2031 bedoelde gevallen betreft. Vermeld in dit geval in kolom 16 (Opmerkingen) de reden voor het niet verstrekken van deze informatie. DEEL B 1. Model voor de verslaglegging van de resultaten van op statistische gegevens gebaseerde jaarlijkse onderzoeken 2. Instructies voor het invullen van het model Indien dit model wordt ingevuld, wordt het model in deel A van deze bijlage niet ingevuld. Licht de onderliggende aannamen voor de opzet van het onderzoek per plaagorganisme toe. Geef een samenvatting en motivering van: — de doelpopulatie, de epidemiologische eenheid en de inspectie-eenheden; — de opsporingsmethode en de gevoeligheid van de methode; — de risicofactor(en), met vermelding van de risiconiveaus en de dienovereenkomstige relatieve risico’s en aandelen van de waardplantpopulatie. Kolom 1 : vermeld de naam van het geografische gebied, het uitbraaknummer of alle informatie waarmee dit afgebakende gebied kan worden geïdentificeerd, en de datum van instelling. Kolom 2 : vermeld de omvang van het afgebakende gebied voor aanvang van het onderzoek. Kolom 3 : vermeld de omvang van het afgebakende gebied na het onderzoek. Kolom 4 : vermeld de aanpak: uitroeiing of inperking. Voeg zo veel rijen toe als nodig, afhankelijk van het aantal afgebakende gebieden per plaagorganisme en de aanpak die in deze gebieden wordt gehanteerd. Kolom 5 : vermeld de zone van het afgebakende gebied waar het onderzoek is uitgevoerd, met zoveel rijen als nodig: besmette zone of bufferzone, in afzonderlijke rijen. Vermeld, indien van toepassing, in afzonderlijke rijen het gebied van de bufferzone waar het onderzoek is uitgevoerd (bv. de laatste 20 km aangrenzend aan de besmette zone, rond kwekerijen enz.). Kolom 6 : vermeld het aantal en de beschrijving van de onderzoeklocaties, door een (of meer) van de volgende vermeldingen te kiezen: 1. in de open lucht (productiegebied): 1.1. veld (landbouwgrond, weidegrond); 1.2. boomgaard/wijngaard; 1.3. kwekerij; 1.4. bos; 2. in de open lucht (overig): 2.1. privétuinen; 2.2. openbare locaties; 2.3. beschermd gebied; 2.4. wilde planten in ander dan beschermd gebied; 2.5. andere locatie, met specificatie van het specifieke geval (bv. tuincentrum, commerciële locatie waar verpakkingsmateriaal van hout wordt gebruikt, houtindustrie, waterrijk natuurgebied, irrigatie- en drainagenetwerk enz.); 3. besloten omgeving: 3.1. kas; 3.2. privéterrein anders dan een kas; 3.3. openbare locatie anders dan een kas; 3.4. andere locatie, met specificatie van het specifieke geval (bv. tuincentrum, commerciële locatie waar verpakkingsmateriaal van hout wordt gebruikt, houtindustrie). Kolom 7 : vermeld de maanden van het jaar waarin de onderzoeken zijn uitgevoerd. Kolom 8 : vermeld de gekozen doelpopulatie, met de dienovereenkomstige lijst van waardsoorten/-genera en het bestreken gebied. De doelpopulatie wordt omschreven als het geheel van inspectie-eenheden. De omvang daarvan wordt voor landbouwgebieden gewoonlijk in hectaren omschreven, maar kan ook in percelen, velden, kassen enz. worden uitgedrukt. Motiveer de gemaakte keuze in de onderliggende aannames. Vermeld de onderzochte inspectie-eenheden. Onder “inspectie-eenheid” wordt verstaan: planten, delen van planten, producten, materialen, vectoren die zijn onderzocht om de plaagorganismen te identificeren en op te sporen. Kolom 9 : vermeld de onderzochte epidemiologische eenheden, met vermelding van de beschrijving en de meeteenheid. Onder “epidemiologische eenheid” wordt verstaan: een homogeen gebied waar de interacties tussen het plaagorganisme, de waardplanten en de abiotische en biotische factoren en omstandigheden tot dezelfde epidemiologie zou leiden als het plaagorganisme aanwezig is. Epidemiologische eenheden zijn een onderverdeling van de doelpopulatie die, wat de epidemiologie betreft, homogeen zijn en die ten minste één waardplant omvatten. In sommige gevallen kan de volledige waardpopulatie in een regio/gebied/land als epidemiologische eenheid worden gedefinieerd. Een epidemiologische eenheid kan een NUTS-regio, stedelijk gebied, bos, rozentuin of landbouwbedrijf zijn, of een gebied dat uit een bepaald aantal hectaren bestaat. De keuze van de epidemiologische eenheden moet in de onderliggende aannames worden verantwoord. Kolom 10 : vermeld de bij het onderzoek gebruikte methoden en het aantal activiteiten voor elk geval, afhankelijk van de specifieke wettelijke voorschriften voor elk plaagorganisme. Geef met “n.v.t.” aan wanneer de gegevens van een bepaalde kolom niet beschikbaar zijn. Kolom 11 : geef een schatting van de doeltreffendheid van de bemonstering. Onder “doeltreffendheid van de bemonstering” wordt verstaan: de waarschijnlijkheid dat van een besmette plant de besmette delen worden geselecteerd. Voor vectoren wordt gekeken naar de doeltreffendheid van de methode voor het vangen van een positieve vector wanneer deze in het onderzoeksgebied aanwezig is. Voor de bodem wordt gekeken naar de doeltreffendheid van het selecteren van een bodemmonster dat het plaagorganisme bevat, wanneer het plaagorganisme in het onderzoeksgebied aanwezig is. Kolom 12 : onder “gevoeligheid van de methode” wordt verstaan: de waarschijnlijkheid dat de aanwezigheid van een plaagorganisme correct met een methode wordt aangetoond. De gevoeligheid van de methode wordt omschreven als de waarschijnlijkheid dat een daadwerkelijk positieve waard een positief testresultaat geeft. De doeltreffendheid van de bemonstering (d.w.z. de waarschijnlijkheid dat van een besmette plant de besmette delen worden geselecteerd) wordt vermenigvuldigd met de diagnostische gevoeligheid (die wordt gekenmerkt door de visuele controles en/of de laboratoriumtest die tijdens het identificatieproces wordt gebruikt). Kolom 13 : vermeld de risicofactoren in afzonderlijke rijen en voeg zoveel rijen toe als nodig. Vermeld voor elke risicofactor het risiconiveau, het overeenkomstige relatieve risico en het aandeel van de waardpopulatie. Kolom B : vermeld de bijzonderheden van het onderzoek, afhankelijk van de specifieke wettelijke voorschriften voor elk plaagorganisme. Geef met “n.v.t.” aan wanneer de gegevens van een bepaalde kolom niet van toepassing zijn. De in deze kolommen te verstrekken informatie houdt verband met de informatie in kolom 10 (“Detectiemethoden”). Kolom 18 : vermeld het aantal locaties met vallen indien dit aantal verschilt van het aantal vallen (kolom 17) (dezelfde val kan bv. op verschillende plaatsen worden gebruikt). Kolom 21 : vermeld het aantal positieve, negatieve monsters en het aantal monsters met als resultaat “niet bekend”. Onder “niet bekend” wordt verstaan: de geanalyseerde monsters waarvan om verschillende redenen geen resultaat kon worden bepaald (bv. onder het detectieniveau, niet-geïdentificeerd of onverwerkt monster, oud monster). Kolom 22 : vermeld de kennisgevingen van uitbraken van het jaar waarin het onderzoek heeft plaatsgevonden. Het kennisgevingsnummer van de uitbraak hoeft niet te worden vermeld wanneer de bevoegde autoriteit heeft besloten dat het een van de in artikel 14, lid 2, artikel 15, lid 2, of artikel 16 van Verordening (EU) 2016/2031 bedoelde gevallen betreft. Vermeld in dit geval in kolom 25 (Opmerkingen) de reden voor het niet verstrekken van deze informatie. Kolom 23 : vermeld de gevoeligheid van het onderzoek zoals omschreven in ISPM 31. Deze waarde betreffende het behaalde betrouwbaarheidsniveau van de afwezigheid van plaagorganismen wordt berekend op basis van de uitgevoerde onderzoeken (en/of bemonsteringen) waarbij de gevoeligheid van de methode en aangenomen prevalentie vaststaan. Kolom 24 : vermeld de aangenomen prevalentie op basis van een aan het onderzoek voorafgaande raming van de vermoedelijke daadwerkelijke prevalentie van het plaagorganisme in de praktijk. De aangenomen prevalentie wordt als doel van het onderzoek vastgesteld en komt overeen met de afweging die de risicomanagers maken tussen het risico dat het plaagorganisme aanwezig is, en de middelen die voor het onderzoek beschikbaar zijn. Voor een opsporingsonderzoek wordt gewoonlijk een waarde van 1 % vastgelegd. BIJLAGE II Niveaus van destructieve bemonstering Aantal planten in de partij Niveau destructieve bemonstering (aantal te snijden planten) 1 -4 500 10 % van de partijgrootte > 4 500 450",
  "source": "EUR LEX"
}