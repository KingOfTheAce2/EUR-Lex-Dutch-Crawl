{
  "url": "http://europa.eu.int/eur-lex/lex/LexUriServ/LexUriServ.do?uri=CELEX:32004D0322:NL:HTML\">",
  "content": "EUR-Lex - 32004D0322 - NL Avis juridique important | 32004D0322 2004/322/EG: Beschikking van de Commissie van 2 september 2003 waarbij een concentratie verenigbaar wordt verklaard met de gemeenschappelijke markt en de werking van de EER-overeenkomst (Zaak COMP/M.3083 — GE/Instrumentarium) (Kennisgeving geschied onder nummer C(2003) 3156) (Voor de EER relevante tekst) Publicatieblad Nr. L 109 van 16/04/2004 blz. 0001 - 0063 Beschikking van de Commissie van 2 september 2003 waarbij een concentratie verenigbaar wordt verklaard met de gemeenschappelijke markt en de werking van de EER-overeenkomst (Zaak COMP/M.3083 - GE/Instrumentarium) (Kennisgeving geschied onder nummer C(2003) 3156) (Slechts de tekst in de Engelse taal is authentiek) (Voor de EER relevante tekst) (2004/322/EG) DE COMMISSIE VAN DE EUROPESE GEMEENSCHAPPEN, Gelet op het Verdrag tot oprichting van de Europese Gemeenschap, Gelet op de Overeenkomst betreffende de Europese Economische Ruimte, en met name op artikel 57, Gelet op Verordening (EEG) nr. 4064/89 van 21 december 1989 van de Raad betreffende de controle op concentraties van ondernemingen(1), laatstelijk gewijzigd bij Verordening (EG) nr. 1310/97(2), en met name op artikel 8, lid 2, Gezien het besluit van de Commissie van 3 april 2003 om in deze zaak de procedure in te leiden, Na raadpleging van het Adviescomité voor concentraties(3), Gezien het eindverslag van de raadadviseur-auditeur in deze zaak(4), Overwegende hetgeen volgt: (1) Op 28 februari 2003 ontving de Commissie een aanmelding van een voorgenomen concentratie in de zin van artikel 4 van Verordening (EEG) nr. 4064/89 (\"concentratieverordening\"), waarin het volgende wordt medegedeeld: de Amerikaanse onderneming General Electric Company (hierna \"GE\" genoemd) is voornemens de volledige zeggenschap over de Finse onderneming Instrumentarium OYJ (hierna: \"Instrumentarium\") te verkrijgen door middel van een vrijwillig openbaar overnamebod dat op 18 december 2002 is aangekondigd. (2) Na onderzoek van de aanmelding heeft de Commissie op 3 april 2003 vastgesteld dat de aangemelde transactie binnen het toepassingsgebied van de concentratieverordening valt en aanleiding geeft tot ernstige twijfel omtrent de verenigbaarheid ervan met de gemeenschappelijke markt en de EER-overeenkomst. De Commissie heeft bijgevolg de procedure van artikel 6, lid 1, onder c), van de concentratieverordening ingeleid. (3) Op 28 april 2003 heeft de Commissie een beschikking gegeven krachtens artikel 11, lid 5, van de concentratieverordening wegens het feit dat GE geen volledige informatie had verstrekt na een verzoek om inlichtingen van 7 april 2003, inzonderheid betreffende biedingen en andere gegevens die noodzakelijk waren om de concurrentiepositie van GE op de markten voor patiëntmonitoren, mammografieapparaten en C-bogen te bepalen. GE was verzocht de informatie voor 14 april 2003 aan te leveren. GE verschafte de gevraagde informatie op 15 mei 2003. Dienovereenkomstig werden krachtens artikel 9 van Verordening (EG) nr. 447/98 van de Commissie van 1 maart 1998 betreffende de aanmeldingen, de termijnen en het horen van betrokkenen en derden overeenkomstig Verordening (EEG) nr. 4064/89 van de Raad betreffende de controle op concentraties van ondernemingen(5), de termijnen die zijn vastgesteld in artikel 10, leden 1 en 3, van de concentratieverordening gedurende 18 dagen opgeschort. (4) Nadat de Commissie de zaak grondig heeft onderzocht, is zij tot de conclusie gekomen dat het aangemelde concentratievoornemen weliswaar kan leiden tot een machtspositie, waardoor de daadwerkelijke mededinging op een wezenlijk deel van de gemeenschappelijke markt aanzienlijk wordt belemmerd, maar dat de door de partijen aangegane verplichtingen ervoor zorgen dat de mededingingsbezwaren tegen de concentratie worden weggenomen. (5) Het adviescomité heeft het concept van deze beschikking op 12 augustus 2003 besproken. I. DE PARTIJEN (6) GE is als gediversifieerde onderneming werkzaam op het gebied van productie, technologie en dienstverlening in verscheidene sectoren, waaronder die van medische systemen. GE Medical Systems is gespecialiseerd in diagnostische beeldvormingstechnologie, waaronder patiëntmonitoren en verwante diensten en producten ten behoeve van de gezondheidszorg. (7) Instrumentarium houdt zich bezig met de ontwikkeling, productie en verkoop van medische apparatuur en technologie voor de sectoren anesthesie en kritische zorg waaronder patiëntmonitoren en in het bijzonder anesthesieapparaten onder de namen Datex-Ohmeda, Spacelabs Medical en Ziehm. II. DE TRANSACTIE EN DE CONCENTRATIE (8) De voorgenomen transactie betreft het verwerven van de uitsluitende zeggenschap over Instrumentarium door GE. De verwerving, op grond van een op 18 december 2002 door de partijen ondertekende samenvoegingsovereenkomst, kwam tot stand door middel van een vrijwillig openbaar overnamebod, gedaan door een nieuw opgerichte Finse onderneming die een volledige dochter is van GE. (9) Op basis van het voorgaande vormt de voorgenomen transactie waarbij GE de uitsluitende zeggenschap verwerft over Instrumentarium een concentratie in de zin van artikel 3, lid 1, onder b), van de concentratieverordening. III. COMMUNAUTAIRE DIMENSIE (10) De betrokken ondernemingen hebben wereldwijd een gezamenlijke omzet van meer dan 5 miljard EUR (GE 141023 miljoen EUR en Instrumentarium 1163,8 miljoen EUR in 2001)(6). GE en Instrumentarium hebben een totale communautaire omzet van ieder meer dan 250 miljoen EUR (GE [...](7) miljoen EUR en Instrumentarium [...]* miljoen EUR in 2001), maar zij behalen niet meer dan tweederde van hun totale communautaire omzet in één en dezelfde lidstaat. De aangemelde concentratie heeft derhalve een communautaire dimensie in de zin van artikel 1, lid 2, van de concentratieverordening. IV. TOETSING VAN DE AANGEMELDE CONCENTRATIE AAN HET MEDEDINGINGSRECHT DE RELEVANTE MARKTEN A. DE RELEVANTE PRODUCTMARKTEN (11) De voorgenomen concentratie heeft betrekking op het gebied van medische apparatuur, waarbij de sectoren patiëntmonitoren, mobiele C-bogen en mammografieapparatuur de belangrijkste marktsegmenten zijn waarvoor de aangekondigde transactie gevolgen zal hebben. 1. Patiëntmonitoren Algemene beschrijving van de producten (12) Patiëntmonitoren zijn apparaten waarmee fysiologische parameters worden gemeten die het welzijn van de patiënt weergeven. Deze metingen vinden plaats tijdens de behandeling of het herstel van de patiënt. Op de patiënt aangebrachte sensoren registreren verschillende parameters (elektrische, mechanische en chemische processen) die in elektrische signalen worden omgezet en in beeld worden gebracht op een scherm (of een computeruitdraai). De parameters zijn vitale functies, die uiteenlopen van zeer elementair (bijvoorbeeld temperatuurmeting) tot uiterst geavanceerd (bijvoorbeeld een elektro-encefalogram). Patiëntmonitoren kunnen een aantal parameters tegelijk meten en worden gebruikt in combinatie met andere medische apparatuur, in het bijzonder met beademingsapparatuur, anesthesieapparaten en in sommige gevallen met klinische informatiesystemen. (13) Patiëntmonitoren worden geconfigureerd of in modules verkocht. Bij geconfigureerde monitoren worden de parameters tijdens het productieproces ingebouwd voor de levensduur van de monitor. Modulaire monitoren zijn voorzien van een display en een centrale eenheid die een processor en een aantal sleuven bevat waarin modules kunnen worden aangebracht om verschillende parameters te meten. Onderscheid tussen de verschillende typen monitoren (14) De aanmeldende partij heeft verklaard dat patiëntmonitoren op diverse zorgafdelingen in een ziekenhuis worden gebruikt en dat de te meten parameters op de zorgafdeling bepalend zijn voor de benodigde kenmerken van de monitor. Het aandeel van de fuserende partijen en de aanschafprocessen verschillen per sector; er is sprake van prijsverschillen en het is moeilijk om een reputatie als betrouwbaar leverancier op te bouwen. (15) In dit verband stelt de aanmeldende partij een segmentatie voor, waarbij drie markten kunnen worden onderscheiden: i) PO-monitoren (peri-operatieve monitoren), ii) CC-monitoren (Critical Care Monitoren of monitoren voor kritieke zorg) en iii) GW-monitoren (General Ward Monitoren of monitoren voor algemene afdelingen). (16) PO-monitoren worden gebruikt in de peri-operatieve omgeving, dat wil zeggen voornamelijk in operatiekamers (\"OK\"), inductiekamers en verkoeverkamers (Post-anaesthesia Care Units of \"PACU\"). Tijdens operaties die onder algehele narcose plaatsvinden kan dit type monitor op de anesthesieapparatuur worden aangesloten voor een constante controle van de in- en uitgeademde gassen. Hierdoor wordt het juiste narcoseniveau bewaakt en een optimale genezingskans bevorderd. PO-monitoren zijn doorgaans voorzien van specifieke modules waarmee parameters gemeten kunnen worden die niet in CC's gebruikt worden, zoals ademhalingsgassen (O2, CO2, N2O), narcosegassen (in combinatie met anesthesieapparatuur), BIS (een parameter die de effecten van narcose op de patiënt meet) en neuromusculaire transmissie (de respons van de patiënt op stimulering van de zenuwen en plaatselijke obstructie). Andere bewakingsfuncties worden bepaald door de complexiteit van de operatie. In tegenstelling tot CC-monitoren worden PO-monitoren nog niet frequent toegepast in netwerken met andere zorgafdelingen in het ziekenhuis. (17) CC-monitoren worden toegepast op ziekenhuisafdelingen waar intensieve zorg vereist is, zoals op de intensive care units (\"ICU\"), neonatale intensive care units (\"NICU\"), hartbewakingsunits (\"CCU\") en units voor spoedeisende hulp (\"ER\"). Dit type monitor meet doorgaans een groot aantal parameters dat ook door de PO-monitor wordt gemeten, zoals ECG (elektrocardiogram), SpO2 (zuurstofverzadiging van hemoglobine), NH3P (niet-invasieve bloeddruk), IBP (invasieve bloeddruk), temperatuur, CO2 of hartminuutvolume, maar niet de effecten die narcose op patiënten heeft. CC-monitoren zijn vaak in een netwerk geplaatst en gekoppeld aan een centraal station waar de gegevens verwerkt of opgeslagen worden en waar de vitale functies van de patiënt op afstand gecontroleerd worden. (18) GW-monitoren zijn minder complex dan PO- en CC-monitoren en meten slechts elementaire parameters zoals NIBP, SpO2, temperatuur en ECG. Dit type monitor wordt gebruikt voor subacute verrichtingen op algemeen medische en chirurgische afdelingen of op de afdeling verloskunde. GW-monitoren zijn doorgaans niet modulair maar geconfigureerd en kunnen aan een centraal station gekoppeld of als losse units gebruikt worden. Aangezien niet alle patiënten op een algemene afdeling hoeven te worden bewaakt, kunnen de monitoren van het ene naar het andere bed verplaatst worden, al naar gelang de bewakingsbehoefte van de patiënt; vandaar dat de monitoren fysiek gemakkelijk verplaatsbaar moeten zijn. (19) Het marktonderzoek heeft de segmentatie van de productmarkt voor patiëntmonitoren zoals ingediend door de aanmeldende partij, bevestigd. De argumenten ter onderbouwing van deze definitie van de productmarkt blijken zowel uit de vraag- als de aanbodzijde. Aangezien de markt voor GW-monitoren niet beïnvloed wordt (Instrumentarium is niet actief in deze markt), richt de analyse zich alleen op de PO- en CC-markt. i) Afwegingen ten aanzien van de vraag (20) Ten eerste zijn de technische vereisten van PO-monitoren zo specifiek dat ze - ook al kunnen PO-monitoren soms in de CC-omgeving worden gebruikt - in de meeste gevallen niet gebruikt kunnen worden als substituut voor CC-monitoren. Deze technische vereisten zijn niet alleen terug te voeren op de specifieke typen parameters die in de diverse zorgafdelingen moeten worden gemeten, maar ook op de netwerkmogelijkheden en vereiste fysieke eigenschappen(8). (21) Ten aanzien van de substitueerbaarheid van CC-monitoren door PO-monitoren en omgekeerd wijst het onderzoek uit dat ieder type monitor uitsluitend wordt gebruikt in de daarvoor bedoelde zorgsector, vanwege de oorspronkelijke specificaties en parameters die op het moment van aankoop vereist waren(9). (22) Verder is gebleken dat, zoals de aanmeldende partij al benadrukte, deze verschillen in technische vereisten tot uitdrukking komen in de prijsverschillen tussen de drie segmenten(10). (23) Ook de koopbeslissing is van segment tot segment verschillend. Uit het marktonderzoek blijkt dat het voornamelijk de anesthesist is die beslist over de technische specificaties van PO-monitoren. Voor CC-monitoren geldt dat de clinici van de betreffende afdelingen (ICU, NICU of CCU) een grote invloed hebben op de uiteindelijke koopbeslissing(11). Bovendien blijkt dat voor de aanschaf van apparatuur door ziekenhuizen of door de overheden die verantwoordelijk zijn voor het inkoopbeleid van ziekenhuizen, voor iedere zorgafdeling afzonderlijke inschrijvingen worden georganiseerd, waarbij van geval tot geval rekening wordt gehouden met de bijzondere specificaties(12). (24) Daarbij is het in de sector gebruikelijk (zoals blijkt uit studies door onafhankelijke adviseurs en de fabrikanten zelf) om de algemene markt voor patiëntmonitoren in te delen aan de hand van de betrokken zorgafdelingen. (25) Er bestaan ook belangrijke verschillen ten aanzien van het gebruikte type software. De software bepaalt de instellingen van de monitoren (waarschuwingen, algoritmeprestatie of rapportageconfiguraties), die direct in verband staan met het beoogde gebruik van de monitor, dat wil zeggen met de zorgafdeling. Het feit dat patiënten doorgaans slechts een paar uur op de OK-afdeling verblijven, maar dagen of zelfs weken op de CC-afdeling leidt tot verschillende softwareconfiguraties en verschillende behoeften wat betreft de tijdschaal voor afgedrukte rapporten. ii) Afwegingen ten aanzien van het aanbod (26) De aanmeldende partij stelt dat de overstap van de ene monitor naar de andere uit het oogpunt van de fabricage eenvoudig is en weinig kosten met zich meebrengt. Monitoren voor verschillende zorgafdelingen kunnen op dezelfde productiesystemen worden geproduceerd. Bovendien houden de meeste fabrikanten van monitoren zich voornamelijk bezig met assembleren en betrekken zij een groot deel van hun onderdelen van derden, te weten onderdelenfabrikanten. Samenwerking met derden kan om die reden deze productieflexibiliteit vergroten(13). (27) Iedere leverancier produceert echter modellen die specifiek voor de PO- of CC-zorgsectoren ontworpen kunnen zijn. Sommige spelers, waaronder de grootste leveranciers, zijn in sommige zorgsectoren actiever dan in andere (vóór de acquisitie van Spacelabs bijvoorbeeld, speelde Instrumentarium slechts een marginale rol in het aanbod van CC-monitoren en net als Siemens is zij niet actief op het gebied van GW-monitoren, terwijl GE en Philips in alle drie de segmenten aanwezig zijn)(14). Het bovenstaande geldt vooral voor de kleine leveranciers, die zich eerder op CC-sectoren richten, aangezien deze markt doorgaans minder technologische hindernissen kent dan de PO-sector. (28) Uit het marktonderzoek is verder gebleken dat de onderzoeks- en ontwikkelingsactiviteiten van leveranciers van monitoren zich richten op de specifieke toepassingen van hun producten en wezenlijk van elkaar verschillen, afhankelijk van de vraag of de producten ontworpen zijn voor de PO- of voor de CC-zorgsector. In dat opzicht hebben de diverse leveranciers aangegeven, dat de jongste innovatieve ontwikkelingen op het gebied van PO-monitoren respectievelijk CC-monitoren inderdaad van elkaar verschillen. Volgens de leveranciers zijn de belangrijkste technologische ontwikkelingen op het gebied van de PO-zorg onder andere de introductie van speciale software en bewakingsnetwerken voor de operatiekamer, geïntegreerde gegevensregistratie tijdens de narcose en specifieke ergonomie. Ook wat de parameters betreft, melden de leveranciers belangrijke ontwikkelingen die bepaald worden door de betrokken markten. Zo betreffen de meest recente innovaties op het gebied van PO-monitoren bijvoorbeeld uitgebreide EEG-metingen en metingen van neuromusculaire activiteit om de effecten van narcose te bepalen. Op het gebied van CC-monitoren richten de technologische ontwikkelingen zich onder andere op de introductie van niet-invasieve parameters voor de meting van hartminuutvolume en bloeddruk. Al deze elementen duiden erop dat er, gezien de kosten van onderzoek en ontwikkeling en de benodigde tijd voor de ontwikkeling van nieuwe producten voor specifiek gebruik in bepaalde zorgsectoren, aanzienlijke technologische hindernissen bestaan voor de vervanging van CC-monitoren door PO-monitoren en omgekeerd. (29) Ook de marktaandelen van de partijen en hun concurrenten in de verschillende zorgsectoren zijn zeer verschillend en duiden op dezelfde marktsegmentatie. Indien PO- en CC-sectoren tot dezelfde relevante productmarkt zouden behoren, dan zou men een vergelijkbaar marktaandeel per segment verwachten, wat niet het geval is. (30) Deze feiten geven een duidelijk beeld van de problemen die de overschakeling van het ene naar het andere segment met zich meebrengt. Ten aanzien hiervan stelt(15) de aanmeldende partij het volgende: \"De kosten van het overschakelen tussen de verschillende zorgsectoren worden niet alleen bepaald door de kosten en de tijd voor het ontwikkelen van een geschikt product, maar nog meer door de kosten en de tijd die het opbouwen van een reputatie als betrouwbare leverancier binnen een bepaalde sector vergt.\" Het marktonderzoek heeft inderdaad aangetoond dat reputatie een doorslaggevende factor is bij de besluitvorming of men al dan niet van leverancier zal veranderen(16). Om die reden zal een onderneming die niet aanwezig is in een van de markten waarschijnlijk niet op korte termijn een betrouwbare reputatie kunnen opbouwen voor haar diensten. De problemen waarmee het overschakelen gepaard gaat duiden erop dat de drie gedefinieerde zorgsectoren onderscheiden productmarkten zijn. (31) In het licht van het bovenstaande vormen PO-, CC- en GW-monitoren afzonderlijke, relevante productmarkten. 2. Anesthesieapparatuur (32) Anesthesieapparatuur wordt gebruikt om de patiënt tijdens de operatie verdovingsgassen en zuurstof toe te dienen, (indien nodig) te beademen en tijdens de gehele narcoseperiode te bewaken. (33) In zaak COMP.2861 - Siemens/Draegerwerk/JV(17) concludeerde de commissie dat anesthesieapparatuur in zijn geheel een relevante productmarkt vormt. De belangrijkste argumenten voor deze uitspraak waren de grote differentiatie van het product en de bijzondere specificaties waaraan de apparatuur moet beantwoorden. Het door de Commissie uitgevoerde marktonderzoek heeft geen nieuwe feiten aan het licht gebracht die erop duiden dat deze conclusie niet langer geldig is. 3. Klinische informatiesystemen (CIS) (34) Volgens de aanmeldende partij worden IT-oplossingen voor medische apparatuur normaliter verdeeld in een drietal systemen: ziekenhuisinformatiesystemen (HIS), klinische informatiesystemen (CIS) en systemen voor medische beeldregistratie (PAC-systemen). CIS worden gebruikt voor de automatisering van dossiers, medische gegevens van patiënten en andere klinische informatie. De activiteiten van de verschillende partijen overlappen elkaar op het gebied van CIS. GE opereert met de producten Centricity Critical Care en Centricity Perioperative in de intensieve zorg en PO-sectoren. Instrumentarium is met de producten Deio en Clinisoft in dezelfde zorgsectoren vertegenwoordigd. Naast CIS is GE ook actief op het gebied van HIS en PACS. Vanuit het perspectief van de vraagzijde kunnen ziekenhuizen die een CIS-product nodig hebben voor geautomatiseerde rapportages, elektronische gegevensuitwisseling tussen verschillende machines en geautomatiseerde patiëntendossiers geen gebruik maken van substitutieproducten. Evenzo heeft CIS, vanuit het perspectief van de aanbodzijde, specifieke kenmerken waardoor het zich onderscheidt van andere typen software, vooral het vermogen om medische elektronische gegevens in real-time uit te wisselen op de plaats van zorgverlening. Bijgevolg is de Commissie ten behoeve van deze beslissing en rekening houdend met het feit dat er sprake is van een opkomende markt, van mening dat er sterke aanwijzingen zijn voor een afzonderlijke CIS-productmarkt. 4. Mobiele C-bogen Algemene beschrijving van het product (35) C-bogen zijn mobiele fluoroscopische röntgenapparaten die in ziekenhuizen en klinieken worden gebruikt voor continue, real-time beeldvorming tijdens diagnostische, chirurgische en interveniërende procedures. In tegenstelling tot de algemene röntgenfotografie, die een statische röntgenfoto of röntgenbeeld levert, produceert fluoroscopie een dynamische röntgenfoto of röntgenfilm die de doorstroming van contrastvloeistoffen in diverse lichaamsdelen en organen in beeld brengt. (36) Een C-boog bestaat uit een stuk metaal in de vorm van de letter C met een röntgenbuis aan het ene uiteinde van de C en een beeldversterker aan het andere uiteinde. De beeldversterker versterkt de door het röntgenapparaat geproduceerde foto, die zonder beeldversterker voor het menselijk oog niet duidelijk waarneembaar zou zijn(18). (37) C-bogen zijn hetzij grote aan het plafond bevestigde systemen van draaibare stralingskoppen (vaste C-boogsystemen), die een vast onderdeel van de radiologie- en fluoroscopiekamer van een ziekenhuis vormen, hetzij mobiele draaibare stralingskoppen die, bevestigd op een verrijdbaar apparaat, tijdens operaties en medische handelingen(19) naar de patiënt gereden kunnen worden. Mobiele C-bogen worden zowel in de operatiekamer als buiten de PO-units op de hartbewakingsafdeling en intensive care unit gebruikt. Volgens de aanmeldende partij(20) maken vaste fluoroscopische systemen meer dan 80 % van markt voor fluoroscopische röntgenapparatuur uit en mobiele C-bogen minder dan 20 %. Het ligt voor de hand dat de prijs van een vast systeem aanzienlijk hoger kan zijn dan die van een mobiele C-boog. De aanmeldende partij is van mening dat, zelfs indien vaste systemen in technisch opzicht als alternatief voor bepaalde hoogwaardige C-bogen kunnen dienen en in zekere zin concurreren met mobiele systemen, een onderzoek naar de omvang van het marktaandeel van C-bogen in de grotere markt voor fluoroscopische röntgenapparatuur niet nodig is, aangezien er geen concurrentiedreiging bestaat in een smaller gedefinieerde markt voor mobiele C-bogen. GE en Instrumentarium produceren beide mobiele C-bogen, maar Instrumentarium produceert geen vaste C-boogsystemen. (38) Volgens de aanmeldende partij zijn de meeste mobiele C-bogen op de markt full-size C-bogen, maar zijn er ook mini C-bogen. Mini C-bogen leveren eveneens real-time röntgenbeelden, maar het gebruik van deze apparatuur blijft beperkt tot elementaire orthopedische behandelingen van lichaamsdelen zoals armen en benen. De markt voor mini C-bogen is aanmerkelijk kleiner dan die voor full-size C-bogen. Uit het rapport \"US Fluoroscopy and Mobile C-arms Markets\"(21) van het industrieel adviesbureau Frost &  Sullivan blijkt dat in 2001 941 units werden verhandeld in de Europese markt voor full-size C-bogen, bij een omzet van 63,0 miljoen USD, terwijl de markt voor mini C-bogen bestond uit 49 units met een omzet van 3,0 miljoen USD(22). Ter vergelijking: de Europese markt voor mini C-bogen bedraagt ongeveer 10 % van de Amerikaanse markt(23). Zowel GE als Instrumentarium produceert full-size C-bogen, maar Instrumentarium produceert geen mini C-bogen. Mogelijk onderscheid tussen verschillende typen mobiele C-bogen (39) De aanmeldende partij verklaart dat zelfs indien alle full-size C-bogen dezelfde basisfunctie uitvoeren (het tonen van real-time beelden tijdens het onderzoek van lichaamsdelen), er toch een onderscheid tussen mobiele C-bogen mogelijk is, op basis van de medische toepassing waarvoor het apparaat wordt gebruikt, gegeven de mate van complexiteit van de behandeling, de benodigde technische eigenschappen en de prijs van de C-boog. (40) Naar aanleiding hiervan stelt de aanmeldende partij voor de markt voor mobiele C-bogen als volgt in te delen: i) basis C-bogen, ii) vasculaire C-bogen en iii) cardiologische C-bogen. De aanmeldende partij is echter van mening dat de transactie, ongeacht de overeengekomen marktverdeling (de totale markt voor full-size mobiele C-bogen of de indeling naar toepassing), niet zal leiden tot concurrentiedruk. Beide partijen zijn actief op het gebied van vasculaire en basis C-bogen, maar alleen GE is actief op het gebied van cardiologische C-bogen. (41) Tot de medische toepassingen waarvoor alle full-size C-bogen met inbegrip van de basis C-bogen kunnen worden gebruikt, behoren alle orthopedische onderzoeken (armen, benen, heupen en ruggengraat), algemene fluoroscopie (kathetervervanging, gastro-intestinale procedures, urologie, niersteenvergruizing), pijnbestrijding, laparoscopie (abdominale beeldvorming), endoscopie, KNO-ingrepen, plaatsing van pacemakers en spraakpathologie. De toepassingen van de basis C-bogen bestrijken in wezen orthopedische behandelingen en eenvoudige chirurgische ingrepen. (42) De C-bogen uit de middenklasse (\"vasculaire C-bogen\") zijn geschikt voor additionele elementaire, minimaal invasieve en diagnostische vasculaire procedures (procedures waarbij de bloedvaten betrokken zijn) en voor flebografie, arteriografie en lymfografie. (43) De topklasse van de C-bogen (\"cardiologische C-bogen\") bestaat uit apparatuur die, naast de functies waarvoor ook basis C-bogen en vasculaire C-bogen gebruikt kunnen worden, in de meeste gevallen(24) ook gebruikt kan worden voor geavanceerde vasculaire ingrepen en vasculaire chirurgie zoals coronaire angiografie, het aanbrengen van stents ingeval van AAA (aneurysma abdominalis aortae), neurochirurgie en neurovasculaire onderzoeken. (44) Het marktonderzoek van de Commissie heeft de eerdergenoemde marktsegmentatie(25) grotendeels bevestigd. Een aantal marktspelers(26) meent echter dat een marktdefinitie op basis van een onderverdeling van C-bogen naar toepassing niet juist is. Zij stellen een onderverdeling voor tussen bijvoorbeeld geavanceerde en basis mobiele C-bogen of een totale markt voor mobiele C-bogen. De Commissie concludeert echter dat de beoordeling niet significant zou veranderen wanneer een andere indeling of een bredere markt voor mobiele C-bogen zou worden gehanteerd. De argumenten voor een verdere segmentatie van de markt voor mobiele C-bogen die door de aanmeldende partij zijn aangevoerd, werden in grote lijnen bevestigd door het marktonderzoek en worden hierna in detail besproken. i) Afwegingen ten aanzien van de vraag (45) De aanmeldende partij vermeldt als technische kenmerken van de basis C-bogen - waarvan jaarlijks zo'n 500 units in de EER (Europese Economische Ruimte) worden verkocht - een laag generatorvermogen (1,4-5kW(27)), een röntgenbuis met stationaire anode, elementaire beeldkenmerken, minimale beeldverwerking en beeldopslagcapaciteit en beperkte beeldweergave. Naar verluidt hebben basis C-bogen beperkte gebruiksmogelijkheden voor vasculaire procedures doordat ze onvoldoende vermogen hebben om tijdens de gehele procedure beeldmateriaal te leveren. De prijs van een basis C-boog bedraagt doorgaans minder dan 65000 EUR(28). In dit segment produceert GE de OEC 7700 modellen en Instrumentarium de Ziehm Compact en de Ziehm 8000 (voorheen Exposcop 8000 Compact en Exposcop 8000)(29). (46) Volgens de aanmeldende partij worden in de EER jaarlijks ook ongeveer 500 C-bogen uit de middenklasse verkocht. Ook deze C-bogen hebben een lager generatorvermogen (1,3-5 kW(30)) dan cardiologische C-bogen en zijn gewoonlijk voorzien van een röntgenbuis met stationaire anode. Daardoor zou het gebruik van vasculaire C-bogen beperkt blijven tot elementaire vasculaire procedures (zoals orthopedisch en gastro-intestinaal onderzoek) en slechts een geringe marktpenetratie opleveren. De prijs van een vasculaire C-boog ligt tussen 60000 en 100000 EUR(31). GE produceert de OEC Flexiview 8800 en Instrumentarium de Ziehm Vision, Ziehm Vista Vascular en Ziehm Vista Endo (voorheen Exposcop 8000 Endo)(32). (47) De aanmeldende partij stelt dat in de EER jaarlijks ongeveer 300 cardiologische C-bogen worden verkocht. Dit type C-bogen heeft een grotere capaciteit dankzij een röntgenbuis met roterende anode, een hoog generatorvermogen (5-20 kW(33)), een hoogresolute beeldverwerking en digitale opslagcapaciteit. De roterende anode maakt een constante beeldweergave tijdens een cardiologische procedure mogelijk. Naar verluidt bedraagt de prijs van een cardiologische C-boog tussen de 80000 en 200000 EUR(34). GE produceert de OEC 9800 modellen die kunnen worden uitgebreid voor cardiologische functies [...]*(35). (48) Wat betreft de substitueerbaarheid van de verschillende typen C-bogen toont het marktonderzoek(36) voornamelijk aan dat er vanuit het oogpunt van de ziekenhuizen verschillen bestaan tussen de diverse typen C-bogen. Technisch en medisch gezien zijn de scheidslijnen echter niet altijd duidelijk, aangezien de productlijnen in zekere zin een continuüm vormen. De Commissie heeft verder geconstateerd dat de prijs van de apparatuur en de vereiste kwaliteit van dienstverlening door de leverancier variëren, afhankelijk van de complexiteit van de C-boog(37). (49) Voorts moet vermeld worden dat, ondanks de technische verschillen tussen de voorgestelde segmenten, ten eerste de mogelijkheid voor substitutie in één richting bestaat door het gebruik van technisch meer geavanceerde C-bogen (cardiologische en vasculaire C-bogen) voor het uitvoeren van procedures die doorgaans door basis C-bogen worden uitgevoerd. De ondervraagde ziekenhuizen beschouwden dit echter niet als een factor die van invloed kan zijn op de keuze voor een mobiele C-boog, aangezien ook andere factoren, zoals het prijsverschil(38), hierbij een rol spelen. Ten tweede is het volgens een aantal marktspelers mogelijk een basis C-boog uit te breiden tot een vasculaire C-boog of een vasculaire C-boog tot een cardiologische C-boog. Een dergelijke uitbreiding omvat onder andere de installatie van noodzakelijke softwarefuncties. De aanvullende kosten voor het uitbreiden van een basis C-boog tot een vasculaire C-boog werden geschat op 10000 tot 20000 EUR. De geschatte kosten voor de uitbreiding van een vasculaire C-boog naar een cardiologische C-boog waren significant hoger. In het laatste geval zouden ook andere specificaties van de C-boog(39) moeten worden aangepast. (50) In het rapport US Fluoroscopy and C-arms Markets wordt door Frost &  Sullivan geen verdere marktindeling gemaakt, maar wel maakt men onderscheid tussen mobiele full-size C-bogen en mini C-bogen. Wat betreft de kleinere leveranciers van C-bogen in de Europese markt bevestigt het rapport van Frost &  Sullivan dat deze voornamelijk meer algemene C-bogen leveren in plaats van C-bogen die bedoeld zijn voor specifieke toepassingen, zoals vasculaire chirurgie(40). Het marktonderzoek van de Commissie geeft aan dat de kleinere leveranciers zich doorgaans concentreren op de basis C-bogen of op de cardiologische/vasculaire C-bogen vanwege de beperktere middelen die zij kunnen besteden aan onderzoek en ontwikkeling, productie en marketing van een volledige reeks mobiele C-bogen(41). ii) Afwegingen ten aanzien van het aanbod (51) De aanmeldende partij stelt dat er wat betreft de leveranciers serieuze concurrenten op de markt zijn, zoals Philips en Siemens, die een uitgebreid productaanbod en een grote geografische spreiding hebben. Daarnaast zijn er ook concurrenten die met een specifiek product en in bepaalde geografische gebieden succesvol concurreren met de grotere spelers. Verder wordt vermeld dat er geen significante belemmeringen zijn voor expansie van de productie, distributie en after-sales service en dat iedere leverancier van C-bogen gemakkelijk in de groeiende vraag kan voorzien. Een productiestijging zal de aanschaf van meer materiaal en het inzetten van meer werknemers met zich meebrengen. De aanmeldende partij is van mening dat, hoewel octrooien in de markt van C-bogen gebruikelijk zijn, geen van de concurrenten over een unieke technologie beschikt; bovendien betrekken zij een groot deel van hun grondstoffen van derden (onderdelenfabrikanten). (52) Het marktonderzoek heeft bevestigd dat alle grote spelers in de markt (GE, Instrumentarium, Siemens en Philips), behalve Instrumentarium, sterk vertegenwoordigd zijn in de drie voorgestelde segmenten van mobiele C-bogen(42). Op EER-niveau is GE duidelijk marktleider op het gebied van cardiologische C-bogen, Siemens op het gebied van vasculaire C-bogen en opnieuw GE op het gebied van basis C-bogen. Het marktaandeel van de partijen en hun concurrenten varieert van segment tot segment, hetgeen als een indicatie voor de segmentatie van de markt mag worden beschouwd. Wanneer de C-bogen voor basis-, vasculaire en cardiologische toepassingen deel zouden uitmaken van een totale productmarkt, zouden dergelijke verschillen in de marktaandelen zich niet voordoen. In de onderstaande tabel zijn de verschillende marktaandelen per segment weergegeven (jaar 2002). Tabel 1 Marktaandeel (in waarde) in de EER in 2002 >RUIMTE VOOR DE TABEL> Bron: de aanmeldende partij. (53) De Commissie is van mening dat de toegang tot het segment cardiologische C-bogen aanzienlijk bemoeilijkt wordt door de technische verschillen in samenhang met de complexiteit van de medische procedures en de vereiste verplichtingen tot after-sales service. [...]* (54) Op basis van een diepgaande beoordeling van de informatie die het marktonderzoek heeft opgeleverd, is gebleken dat de mededingingsvoorwaarden voldoende verschillen om te kunnen vaststellen dat de drie segmenten van mobiele C-bogen afzonderlijke, relevante productmarkten vormen. Een exacte definitie van de productmarkt kan echter achterwege blijven, want zelfs indien er een andere segmentatie van de markt voor C-bogen of een bredere productmarkt voor alle mobiele C-bogen (zoals voorgesteld door de aanmeldende partij) nodig zou zijn, dan nog zou de aangemelde concentratie niet leiden tot een nieuwe of versterkte dominante positie met een negatieve invloed op een effectieve concurrentie in de gemeenschappelijke markt of een substantieel onderdeel daarvan. 5. Mammografieapparatuur Algemene beschrijving van het product (55) Bij mammografie wordt gebruik gemaakt van een specifiek type röntgenapparatuur dat uitsluitend gebruikt wordt voor medisch onderzoek van de borsten van de vrouw: röntgenstralen produceren een beeld van het interne borstweefsel met het doel kwaadaardige tumoren op te sporen. Het apparaat kan voor screening gebruikt worden (de vroegtijdige opsporing van kwaadaardige tumoren) en voor diagnostische of interveniërende doeleinden. Landelijk borstonderzoek heeft ten doel bij een groot deel van de vrouwelijke bevolking kwaadaardige tumoren in een vroeg stadium op te sporen. (56) De met behulp van röntgenstralen gemaakte borstfoto kan via een röntgencassette op film worden gezet of digitaal opgenomen en vertoond worden door middel van een digitale receptor (plaat) en een computer. Op grond van deze factor zijn twee typen mammografieapparatuur te onderscheiden: analoge mammografie en digitale mammografie. (57) Volgens een rapport van Frost &  Sullivan (World X-Ray Mammography Market(43)) uit 2001 omvatte de Europese markt voor analoge mammografie 1277 units met een omzet van 106,8 miljoen USD, terwijl de markt voor digitale mammografie 27 units telde en een omzet van 10,4 miljoen USD. Verschil tussen analoge en digitale mammografie (58) De reeds enige jaren toegepaste analoge technologie is de meest gevestigde technologie in de markt. Digitale technologie is onlangs in de markt geïntroduceerd en zal naar verwachting in de komende jaren een snelle groei doormaken met de nieuwe ontwikkelingen op het gebied van digitale detectors met een hogere ruimtelijke resolutie (kleinere pixels), contrastresolutie, laag gedoseerde röntgenstraling en 3D beeldweergave. (59) Beide partijen zijn werkzaam op het gebied van analoge mammografieapparatuur, maar alleen GE produceert op dit moment digitale mammografieapparatuur. Instrumentarium produceert op dit moment geen full-field digitale mammografieapparatuur [...]*. (60) De aanmeldende partij meldt dat factoren zoals het significante prijsverschil tussen analoge en digitale apparaten indicaties zijn voor afzonderlijke productmarkten voor de twee categorieën mammografieapparatuur. Toch stelt men voor de definitie van de relevante productmarkt open te laten, aangezien de markt zich nog in een overgangsfase bevindt. (61) Het marktonderzoek heeft bevestigd dat er substantiële prijsverschillen bestaan tussen analoge en digitale mammografieapparatuur. Zo ligt de gemiddelde prijs voor een analoog mammografieapparaat rond 50000 EUR terwijl een digitaal apparaat 300000 EUR kost. Op dit moment vormen digitale apparaten een klein percentage van de totale omzet van mammografieapparatuur in de EER. Geheel in overeenstemming met deze cijfers gaf een overweldigende meerderheid van de klanten die deelnamen aan het door de Commissie ingestelde marktonderzoek(44) te kennen dat zij niet van een analoog naar een digitaal mammografietoestel zouden overstappen indien de prijs van analoge apparatuur permanent met 5-10 % zou blijven stijgen. (62) Daarnaast bestaan er aanzienlijke verschillen in technische kwaliteit (beeldkwaliteit en opslag) tussen de twee typen mammografieapparatuur. Digitale mammografietoestellen bieden naar verwachting betere contrastresoluties en diverse andere beeldeigenschappen die een aanzienlijke verbetering betekenen bij de vroegtijdige opsporing van kanker en het verminderen van opsporingsfouten (de zogenaamde vals-positief meldingen). De verbeteringen die de digitale technologie mogelijk maakt, hebben ook te maken met lagere stralingsdoses en algemene digitale functionaliteit zoals digitale overdracht en beeldopslag. Bovendien zal digitale technologie nieuwe procedures zoals 3D-toepassingen (tomografie) of combinaties met echografie(45) mogelijk maken. (63) De aanmeldende partij verklaart dat digitale mammografie efficiënter is dan analoge, omdat digitale mammografie tot 20 % meer van het oorspronkelijke röntgensignaal opvangt en de productiviteit (het aantal onderzoeken per dag) met ongeveer 40-50 %(46) verhoogt. De Commissie merkt echter op dat er enige onzekerheid bestond ten aanzien van de scherpte van de beeldresolutie van digitale mammografieapparaten en de omvang van het bestraalde gebied vergeleken met de resultaten van analoge apparatuur. In enkele EER-landen is het tot op heden verboden om digitale mammografieapparatuur te gebruiken bij bevolkingsonderzoeken naar borstkanker, omdat voor screening toestellen vereist zijn die even accuraat zijn en efficiënt wat betreft de verwerkingscapaciteit van patiënten. Het zal echter slechts een kwestie van tijd zijn, voordat deze technische beperkingen zijn opgelost. (64) Ook al hebben analoge en digitale mammografieapparaten enkele kenmerken gemeen en kunnen zij op dezelfde productlijn worden gefabriceerd, toch is er aan de aanbodkant van de twee segmenten sprake van onvoldoende substitueerbaarheid. Er bestaan substantiële verschillen tussen de twee soorten apparatuur. De ontwikkeling van digitale mammografieapparaten vereist van de fabrikant dat deze aanzienlijke investeringen(47) in onderzoek en ontwikkeling doet, teneinde oplossingen te vinden voor de specifieke problemen die digitale apparatuur met zich meebrengt, namelijk de omzetting van het röntgensignaal in een digitaal signaal voor beeldresolutie en snelheid. Dit vereist innovaties in de technologie voor full-field stralingsdetectie en digitale beeldverwerking, om minieme gezwelvorming in dicht borstweefsel zichtbaar te maken. Als gevolg van dergelijke ontwikkelingen in de digitale mammografie is GE houder van meer dan [...]* octrooien(48) op dit gebied. Als tussenstap tussen analoge en volledig digitale apparaten hebben enkele ondernemingen(49) oplossingen ontwikkeld waarbij analoge apparaten worden voorzien van een uitbreiding, waardoor ze digitale beelden kunnen produceren. (65) Al deze factoren wijzen erop dat analoge en digitale mammografie verschillende productmarkten zijn. B. DE RELEVANTE GEOGRAFISCHE MARKTEN (66) De aanmeldende partij is van mening dat factoren als een algemeen rechtskader voor een breed assortiment medische apparatuur(50), een aanzienlijke mate van substitutieleveranties, een centraal georganiseerde productie, minimale transportkosten en het ontbreken van onoverkomelijke hindernissen bij het opzetten van een distributienetwerk erop wijzen dat de geografische markten voor patiëntmonitoren, C-bogen en mammografieapparatuur in toenemende mate de gehele EER bestrijken. (67) Uit het marktonderzoek van de Commissie blijkt echter dat de markten voor patiëntmonitoren, C-bogen en mammografieapparatuur een nationaal bereik hebben. 1. Patiëntmonitoren (68) Aangezien de GW-markt niet beïnvloed wordt (GE is als enige werkzaam in deze markt) richt de relevante geografische analyse zich alleen op de PO- en CC-markten. Aanwezigheid in de individuele lidstaten (69) De marktpenetratie van de grootste monitorfabrikanten verschilt per lidstaat, vooral als het gaat om PO-monitoren. (70) GE meldt bijvoorbeeld geen verkopen van dergelijke producten in landen als [...]*, [...]* en [...]*, maar is wel aanwezig in de omringende landen (Spanje [10-20]* %; Denemarken [10-20]* % en Duitsland [0-10]* %). Ook Instrumentarium, dat wel aanwezig is op alle markten, heeft in Spanje ([60-70]* %) grotere marktaandelen dan in Frankrijk ([40-50]* %) of Portugal ([30-40]* %). Hetzelfde geldt voor andere fabrikanten: Siemens heeft slechts een marktaandeel van [5-10 %] in het Verenigd Koninkrijk, tegen een marktaandeel van [20-25 %]* in Ierland, [5-10 %]* in Spanje en [50-55 %]* in Portugal. Het marktaandeel van Philips bedraagt [20-25 %]* in Frankrijk, maar slechts [5-10 %]* in Spanje en het Verenigd Koninkrijk. (71) Deze verschillen in marktstructuren, die zelfs tussen aangrenzende landen bestaan, geven aan dat de concurrentieverhoudingen tussen de lidstaten aanzienlijk uiteenlopen. Er zijn geen argumenten om een groep lidstaten als een duidelijke geografische markt te beschouwen. Deze discrepanties in marktaandelen in de lidstaten doen zich in gelijke mate voor in de markt voor CC-monitoren. Prijsverschillen in de lidstaten (72) De aanmeldende partij stelt dat de verschillen in haar catalogusprijzen veroorzaakt worden door de kortingsregelingen die per land verschillen: de relatief hogere catalogusprijzen in bepaalde lidstaten worden gecompenseerd door hogere kortingen. (73) De Commissie heeft echter wel verschillen in transactieprijzen vastgesteld. Na het analyseren van de door de aanmeldende partij(51) verstrekte gegevens is gebleken dat deze prijsverschillen zelfs niet door de aanzienlijke kortingen die per land worden toegepast, gecompenseerd worden. De onderstaande tabel bevat een samenvatting van de catalogusprijzen en gemiddelde kortingen van GE voor sommige lidstaten. Uit deze tabel blijkt dat er lidstaten zijn met soortgelijke catalogusprijzen maar met andere gemiddelde kortingen, wat erop duidt dat de uiteindelijke verkoopprijzen verschillen. Zo zijn de catalogusprijzen voor DASH 2000 in [...]* hoger dan in [...]*, terwijl het kortingsgemiddelde lager is, wat leidt tot een hogere uiteindelijke verkoopprijs. Hetzelfde patroon doet zich voor bij andere producten en in andere landen, hetgeen de conclusie ondersteunt dat er in de lidstaten wel degelijk verschillen bestaan tussen de uiteindelijke verkoopprijzen. Tabel 2 >RUIMTE VOOR DE TABEL> Bron: de aanmeldende partij. (*) Solar 8000. (74) Deze verschillen in prijs die uiteindelijk aan de klant wordt berekend, worden ook bevestigd in onafhankelijke studies(52) waarin prijsgemiddelden worden berekend voor systemen van patiëntmonitoren met meerdere parameters en voor alle merken in Europa. De uitkomsten tonen aanzienlijke prijsverschillen, uiteenlopend van 16 % tot 32 %, tussen landen als bijvoorbeeld Frankrijk of Spanje en het Verenigd Koninkrijk. Distributie en after-sales service (75) Zoals hierboven vermeld in de gegevens over de productmarkt, zijn aspecten als after-sales service, onderhoud en training sleutelfactoren bij het nemen van de definitieve koopbeslissing. De aanmeldende partij wijst eveneens op het belang hiervan wanneer zij stelt dat de lokale distributieprocedures met inbegrip van het leveren van after-sales services van groot belang zijn om effectief te kunnen concurreren in het betreffende land. Deze behoefte aan serviceverlening wordt bevestigd door het marktonderzoek van de Commissie: naast aspecten zoals specificaties en kwaliteit wordt ook aan factoren als after-sales service, permanent onderhoud, training en de garantie van onderhoud en service gedurende de gehele levenscyclus van het product waarde gehecht bij de uiteindelijke koopbeslissing(53) van de klant. (76) De meeste kleine concurrenten op het gebied van CC-monitoren blijken niet in alle lidstaten aanwezig te zijn, wat een duidelijk teken is van de problemen die gepaard gaan met het opzetten van een betrouwbaar netwerk voor after-sales service, zelfs via derden. De grote leveranciers zijn daarentegen wel aanwezig in alle grote markten(54). De distributiestructuur van deze leveranciers kan echter verschillen, al naar gelang de landen waarin zij aanwezig zijn. Instrumentarium verkoopt bijvoorbeeld in landen als [...]* rechtstreeks aan de eindgebruiker, maar verkoopt op landelijk niveau via distributeurs in omringende landen. In dat opzicht heeft de Commissie geen bewijs gevonden voor het gegeven dat er een groep of cluster van lidstaten is die een duidelijke geografische markt kan vormen. (77) In het licht van deze factoren is de Commissie tot de conclusie gekomen dat iedere lidstaat een separate relevante geografische markt vormt. 2. Anesthesieapparatuur (78) In zaak COMP/M.2861 - Siemens/Draegerwerk/JV kwam de Commissie tot de slotsom dat er sprake was van een nationale geografische markt voor anesthesieapparaten. Belangrijke argumenten voor deze uitspraak waren het feit dat de partijen een zeer verschillend marktaandeel en verschillende concurrenten in de individuele EER-landen hadden, dat de meeste concurrenten slechts in één of twee lidstaten opereerden, dat een lokaal distributie- en servicecentrum van cruciaal belang was voor het marktsucces en dat anesthesieapparaten voornamelijk via een uitnodiging tot inschrijving werden gedistribueerd, waarbij de voorkeur van de klant een belangrijke rol speelde bij de uiteindelijke koopbeslissing. 3. Klinische informatiesystemen (CIS) (79) Zoals hierboven uiteengezet, zijn klinische informatiesystemen (CIS) voornamelijk IT-oplossingen die gebruikt worden als toebehoren voor medische apparaten, ter verbetering van technische mogelijkheden. CIS-apparatuur bestaat uit gecompliceerde IT-systemen die door een expert moeten worden geïnstalleerd. De installatie ervan kan wel 18 maanden in beslag nemen en is volledig afgestemd op de behoeften van het ziekenhuis. De installateur van het CIS-systeem verzorgt ook de training van het ziekenhuispersoneel. Om die reden is een toepassingsgericht distributie-, installatie-, onderhouds- en servicenetwerk op nationaal niveau van groot belang. In dit verband duiden dezelfde argumenten die een nationale marktdefinitie voor PO-monitoren en CC-monitoren ondersteunen erop dat de relevante geografische markt voor CIS-apparatuur eveneens nationaal is. Bijzondere aandacht verdient het feit dat de verkoop van CIS- en patiëntmonitoren via dezelfde distributiekanalen, op nationaal niveau, verloopt en dat de penetratiecijfers in diverse EER-lidstaten verschillen. 4. Mobiele C-bogen Aanwezigheid in de individuele lidstaten (80) Volgens de informatie verstrekt door de aanmeldende partij bestaan er aanzienlijke verschillen in de marktpositie van de partijen en die van concurrenten in verschillende lidstaten(55). (81) Instrumentarium heeft op basis van de cijfers over 2002 bijvoorbeeld een sterke marktpositie op het gebied van basis C-bogen in Finland ([50-60]* %), Denemarken ([30-40]* %), Duitsland ([30-40]* %) en België ([30-40]* %), terwijl het marktaandeel in enkele andere lidstaten veel lager ligt. Zo is de positie van Instrumentarium in Italië ([10-20]* %), Noorwegen ([10-20]* %) en Frankrijk ([0-10]* %) veel zwakker en is de verkoop in sommige lidstaten in 2002 zelfs nihil ([...]*). Deze discrepanties in marktaandelen gelden voor de voornaamste concurrenten op het gebied van basis en vasculaire C-bogen. Bovendien is er in bepaalde lidstaten, vooral in Italië, Portugal, Spanje en Griekenland, een aantal kleinere concurrenten aanwezig(56). De volgende tabel toont enkele van deze verschillen tussen de partijen en hun voornaamste concurrenten. Tabel 3 Basis C-bogen: marktaandelen 2002 >RUIMTE VOOR DE TABEL> Bron: de aanmeldende partij. Tabel 4 Vasculaire C-bogen: marktaandelen 2002 >RUIMTE VOOR DE TABEL> Bron: de aanmeldende partij. Prijsverschillen in de lidstaten (82) Het onderzoek heeft aangetoond dat de significante prijsverschillen tussen de lidstaten duiden op nationale markten. De prijzen waarnaar onder overweging 83 wordt verwezen zijn opgegeven door GE en betreffen gemiddelde netto prijzen per land voor de directe verkoop van mobiele C-bogen voor een basismodel in het jaar 2002. (83) Wat het product van GE [...]* betreft, varieert de prijs van [...]* EUR in Duitsland tot [...]* EUR in Noorwegen (prijsverschil van [15-20]* %). De prijs van de basisconfiguratie van de [...]*(57) is in Duitsland bijvoorbeeld [...]* EUR en in vergelijking hiermee in Italië [...]* EUR en in Noorwegen [...]* EUR (prijsverschillen tot [25-30]* %). Zo kunnen ook aanzienlijke prijsverschillen vastgesteld worden voor de prijs van [...]*, variërend van [...]* EUR in Duitsland tot [...]* EUR in Italië en [...]* EUR in Noorwegen (prijsverschillen tot [40-45]* %)(58). Distributie en after-sales service (84) Het marktonderzoek bevestigt dat ten aanzien van vasculaire en basis C-bogen factoren als after-sales service, onderhoud en training een belangrijke rol spelen bij de koopbeslissing. Derden benadrukken het feit dat lokale distributieprocedures en after-sales service voor de leverancier van cruciaal belang zijn voor het opbouwen van een reputatie als betrouwbaar leverancier in het betrokken land(59). (85) Naast productspecificaties en kwaliteit spelen after-sales service, permanent onderhoud, training en onderhoud, reparatie en service tijdens de gehele levensduur van een product een belangrijke rol bij het nemen van de definitieve koopbeslissing. Verder blijkt uit het marktonderzoek dat de training van het personeel zeer belangrijk wordt gevonden en dat het vereiste trainingsniveau van land tot land varieert. De aanmeldende partij bevestigt dat bijvoorbeeld in Zweden een hoogwaardige training vereist is voor interne technici(60). (86) De uitkomsten van het marktonderzoek geven aan dat de service jaarlijks naar schatting tot 10 % van de uiteindelijke prijs van het product zal bedragen, maar dat er aanzienlijke verschillen tussen de lidstaten(61) bestaan. Daardoor vormt serviceverlening eveneens een niet onaanzienlijk deel van de inkomsten van de leverancier. In Italië, waar de kosten van onderhoud en reparatie van C-bogen van GE voor de klanten kennelijk het hoogst zijn (tot [10-20]* % per jaar van de aanschafprijs van de apparatuur), voert GE voor [40-60]* % van haar C-bogen zelf de service uit. Interne documenten van Instrumentarium tonen aan dat de serviceverlening bijna [10-20]* % van de verkoop van diagnostische beeldverwerkingsapparatuur in Europa omvat en noemen [...]* als focusmarkten voor de nieuwe strategie van de onderneming op het gebied van servicecontracten(62). GE distribueert rechtstreeks in alle lidstaten van de EER, terwijl Instrumentarium in [...]* gebruik maakt van distributeurs. (87) Ten behoeve van deze beschikking vormt iedere lidstaat derhalve een separate relevante geografische markt. 5. Mammografieapparatuur Aanwezigheid in de individuele lidstaten (88) Uit het marktonderzoek van de Commissie is gebleken dat de markten voor mammografieapparaten een nationaal bereik hebben, aangezien er meerdere factoren aanwezig zijn die algemeen als indicatoren voor een nationale dimensie beschouwd worden. (89) Uit de cijfers van de aanmeldende partij(63) en de berekening van de marktaandelen door de Commissie blijkt dat de relatieve marktposities van GE en Instrumentarium in diverse lidstaten aanzienlijk uiteenlopen. Ook de marktpenetratie van de andere belangrijke multinationale concurrenten zoals Siemens, Philips, Planmed en Hologic/Lorad verschilt per lidstaat. (90) Zo bedroeg het marktaandeel van GE in 2002 meer dan [40-50]* % in België, Duitsland, Griekenland en Portugal, maar slechts [10-20]* % in Nederland. Instrumentarium had een marktaandeel van meer dan [40-50]* % in Finland en Noorwegen, [10-20]* % in Italië en slechts [0-10]* % in Duitsland. Verder had GE geen omzet in Denemarken, Finland, Zweden en Noorwegen, terwijl Instrumentarium in Oostenrijk, Duitsland, Ierland en Portugal niet aanwezig was of een marktaandeel van minder dan [0-10]* % had. (91) Ook de aanwezigheid van de concurrenten van de partijen verschilt aanzienlijk per lidstaat. Siemens is algemeen vertegenwoordigd in het hele EER-gebied, hoewel de omvang van de vertegenwoordiging in de markten van individuele lidstaten verschilt, terwijl alle andere concurrenten zoals Planmed, Hologic, Philips, Giotto en Metaltronica slechts in enkele lidstaten opereren. Prijsverschillen in individuele lidstaten (92) Het marktonderzoek van de Commissie toont aan dat aankopen door klanten uit de particuliere en publieke sector op lokaal niveau geschieden en dat fabrikanten op nationaal niveau verschillende prijzen kunnen hanteren. (93) Uit de nationale prijslijsten van GE voor haar producten blijken aanzienlijke prijsverschillen tussen diverse lidstaten(64). De catalogusprijzen van GE liggen in [...]* bijvoorbeeld aanzienlijk hoger dan in [...]*, [...]* en [...]*. In Spanje zijn de prijzen zelfs lager. Instrumentarium heeft de afgelopen jaren voor alle EER-landen een identieke prijslijst gehanteerd, maar verleent haar distributeurs per land verschillende kortingspercentages. Deze kortingen lopen uiteen van [...]* % tot bijna [...]* %(65). Regionale of nationale distributienetwerken (94) Ook de distributiestrategie van de beide partijen is van land tot land verschillend. GE en Instrumentarium verkopen in sommige landen rechtstreeks aan de eindgebruiker, maar laten de verkoop in andere landen over aan distributeurs. Instrumentarium verkoopt bijvoorbeeld [90-100]* % van haar mammografieapparatuur via distributeurs(66) in [...]*, maar [...]* (slechts [20-30]* % van de verkoop via distributeurs), [...]* en [...]* ([80-90]* % via distributeurs), [...]* en [...]*. Deze distributeurs zijn onafhankelijke ondernemingen die in een lidstaat of in een regio van een lidstaat opereren. Hierdoor worden de lokale kenmerken van de markt voor mammografieapparatuur versterkt. (95) GE verkocht in het verleden alleen in [...]* via distributeurs. In 2001 heeft GE de verkoop via haar [...]* distributeurs beëindigd en begin 2003 werd een Ierse distributeur aangetrokken. Zodoende verkoopt GE haar mammografieapparatuur nu via haar eigen distributienetwerk aan de eindgebruiker. Distributie en after-sales service (96) Het marktonderzoek van de Commissie toont aan dat de relatie tussen klant en leverancier voornamelijk op nationale basis wordt gevormd. Een succesvolle verkoop en de mate van penetratie van de diverse producenten van mammografieapparatuur in een bepaalde nationale markt worden grotendeels bepaald door de distributieactiviteiten en de vraag of het after-sales servicepersoneel in staat en bereid is om ziekenhuizen en huisartsen onmiddellijk van dienst te zijn. Training en onderhoud worden doorgaans door de fabrikant verzorgd en vormen gewoonlijk een onderdeel van de aankoop van de apparatuur(67). (97) Bij de koopbeslissingen van ziekenhuizen en particuliere organisaties en bij de beslissingen over de specificaties van de inschrijving zijn de bekendheid met en de reputatie van de fabrikant van essentieel belang voor de besluitvormers. De koopbeslissing wordt in de meeste lidstaten genomen door de commerciële afdeling van het ziekenhuisbestuur of door particuliere organisaties in samenwerking met het medisch personeel dat bekend is met de apparatuur, namelijk de radiologen. Bij de koopbeslissing zijn de door artsen opgestelde specificaties en eisen met betrekking tot productspecificiteit en toepassingsprioriteiten van doorslaggevend belang. Daarom presenteren fabrikanten hun apparatuur op medische beurzen en congressen en onderhouden zij de contacten met potentiële klanten, de artsen. (98) De uitkomsten van het onderzoek bevestigen dat klanten behoefte hebben aan hulp en deskundige informatie van het distributie- en servicepersoneel van de leverancier. Het is zelfs zo dat klanten het bijzonder op prijs stellen als fabrikanten after-sales service en permanent onderhoud aanbieden voor de gehele levensduur van de apparatuur. Distributieservice ter plaatse is vooral noodzakelijk voor de klanten van mammografieapparatuur die op lokaal niveau met deze apparatuur werken, gezien het grote aantal zelfstandig werkende artsen en particuliere klinieken. (99) Verder zijn GE en Instrumentarium evenmin als andere concurrenten aanwezig in alle lidstaten. Dit wijst erop dat er enige problemen bestaan bij het opzetten van een betrouwbaar after-sales netwerk, zelfs via derden. GE is bijvoorbeeld niet actief in [...]*, [...]*, [...]* en [...]* en Instrumentarium niet in [...]* en [...]*. Conclusie (100) In het licht van bovenstaande gegevens, die ondersteund worden door het marktonderzoek van de Commissie, kan worden vastgesteld dat de geografische markten voor mammografieapparatuur een nationaal bereik hebben. C. VERENIGBAARHEID VAN DE CONCENTRATIE MET DE GEMEENSCHAPPELIJKE MARKT A. Horizontale effecten 1. Patiëntmonitoren 1.1. PO-patiëntmonitoren Algemene marktkenmerken (101) De externe studies(68) van de aanmeldende partij benadrukken het feit dat de markt voor PO-monitoren in de Europese landen de afgelopen jaren aan diverse veranderingen onderhevig is geweest. Inmiddels is er sprake van een stabiele en rijpe markt(69) waar prijsstrategie, technologische innovatie en consolidatie cruciale factoren zijn geworden. (102) PO-patiëntmonitoren zijn gedifferentieerde producten. De producten die de diverse leveranciers aanbieden, vertonen verscheidene sterke en zwakke punten, afhankelijk van de voorkeuren van de klant. Dit is ook het geval wanneer ziekenhuizen in hun behoefte aan deze producten voorzien via openbare aanbesteding. De producteisen komen tot uiting in gedetailleerde technische specificaties en beperken zodoende het assortiment producten dat in aanmerking komt. Het onderzoek van de Commissie heeft vastgesteld dat in de meeste landen de anesthesist, als de voornaamste gebruiker van deze apparatuur, een belangrijke rol speelt bij de keuze voor een PO-patiëntmonitor. (103) Hoewel men doorgaans een lagere prijs wil bedingen, spelen technische specificaties van ziekenhuizen om die reden een belangrijke rol in de koopbeslissingen. Dit is ook de reden waarom ziekenhuizen aankoopcontracten toewijzen op basis van de \"economisch meest voordelige\" procedure, waardoor zij in staat zijn om producten te kiezen op basis van kwaliteit en prestatie en niet uitsluitend op basis van de \"laagste prijs\". Verder zijn de technische specificaties die de klant de fabrikant oplegt steeds complexer en strikter geworden. Niet alleen zijn multiparameter monitoren standaard geworden in de PO-sector - de fabrikanten hebben bovendien als reactie op de vraag naar geavanceerde metingen van de kant van de ziekenhuizen en in het bijzonder van de anesthesisten(70) nieuwe eigenschappen en mogelijkheden aan hun monitoren toegevoegd. De meest recente innovatieve ontwikkelingen betreffen nieuwe parameters om de diepte van de anesthesie en de effecten van anesthesie op de hersenen te meten. Deze ontwikkelingen worden voor de gebruikers(71) steeds belangrijker. Computertechnologie is eveneens een belangrijk kenmerk van deze producten geworden, nu de mogelijkheid bestaat om software te upgraden of nieuwe software speciaal te aan te passen voor het gebruik in de operatiekamer om de kwaliteit van de anesthesieregistratie te verhogen. (104) Ten slotte heeft de markt een periode van sterke consolidatie doorgemaakt. Frost &  Sullivan (F& S) stellen het volgende: \"De markt wordt inderdaad grotendeels beheerst door een paar marktspelers, terwijl de andere spelers een tendens tot desinvesteren vertonen en hun middelen op de nationale markt of zelfs op andere markten richten(72).\" Meer in het algemeen merkt F& S op dat de Europese markt voor anesthesie- en beademingsapparatuur (inclusief de markt voor PO-monitoren) een rijpe markt is, waarin zelfs een kleine groei van het marktaandeel van grote waarde kan zijn(73). Marktaandelen (105) Volgens de informatie die de aanmeldende partij in haar Formulier CO heeft verstrekt, zou de concentratie wat betreft de PO-monitoren leiden tot de volgende marktaandelen: Tabel 5 PO-patiëntmonitoren >RUIMTE VOOR DE TABEL> Bron: de aanmeldende partij. (106) De aanmeldende partij schat het gecombineerde marktaandeel van de fuserende partijen in de EER-landen in 2002 op [40-50]* % ten opzichte van een marktaandeel van [40-50]* % in 2000 en [40-50]* % in 2001; marginale concurrenten bedienen een substantieel deel van de markt ([10-20]* %, maar in bepaalde markten [30-40]* % en hoger). (107) De aanmeldende partij vermeldt(74) dat zij vanwege het ontbreken van betrouwbare, voor iedereen toegankelijke bronnen deze marktaandelen heeft berekend op basis van eigen schattingen na bestudering van twee bronnen: de eigen respectieve verkoop van patiëntmonitoren en de verkoopgegevens verstrekt door COCIR (het Europese comité voor de coördinatie van de radiologische elektromedische industrie), een groep van vijf ondernemingen op het gebied van medische apparatuur (Instrumentarium, Draeger, GE, Philips, en Siemens). De aanmeldende partij is echter van mening dat COCIR de verkoop door kleinere rivalen met ongeveer [30-40]* % in de PO-markt onderschat. Men verklaart dat men de gegevens dienovereenkomstig heeft aangepast en dat de ratio in enkele landen is aangepast om nationale verschillen weer te geven. (108) Ondanks de indicaties van de aanmeldende partij dat marginale fabrikanten rond [20-30]* % van de EER-markt bedienen (en [30-40]* % in enkele grote nationale markten), vermelden externe marktstudies(75) substantieel lagere marktaandelen voor kleine concurrenten en dus hogere marktaandelen voor de partijen. (109) Gezien de discrepanties tussen de door de partijen gedane schattingen en externe marktstudies, heeft de Commissie zelf een berekening van de marktaandelen uitgevoerd op basis van de verkoopcijfers van PO-monitoren die men tijdens het onderzoek had verkregen en de cijfers van ondernemingen die door de aanmeldende partij werden genoemd als concurrenten in de relevante markt(76). De Commissie heeft de partijen en verder hun concurrenten verzocht een uitsplitsing van hun verkoopcijfers in directe verkoopcijfers aan eindgebruikers en verkoopcijfers aan distributeurs te verstrekken, evenals een schatting van de winstmarges van deze distributeurs. Deze cijfers werden gebruikt om per speler de verkoop van PO-monitoren aan de eindgebruiker(77) te berekenen. (110) De concentratie leidt in sommige nationale markten tot een significante toename van het marktaandeel. Voor de jaren 2000, 2001 en 2002 ontstaat het volgende beeld: Tabel 6 PO-monitoren: bevindingen van de Commissie* >RUIMTE VOOR DE TABEL> Bron: het onderzoek van de Commissie. Tabel 7 >RUIMTE VOOR DE TABEL> Bron: het onderzoek van de Commissie. Tabel 8 >RUIMTE VOOR DE TABEL> Bron: het onderzoek van de Commissie. (111) Om die reden zijn de schattingen van het marktaandeel van de partijen in Formulier CO significant lager dan de schattingen van de auteurs van bij de Commissie bekende externe studies van de Europese markt en de uitkomsten van het marktonderzoek van de Commissie zelf. (112) De fusie zou dus twee van de vier grootste leveranciers van PO-patiëntmonitoren in de EER samenvoegen. De fuserende partijen zouden op EER-niveau de toonaangevende leverancier van PO-patiëntmonitoren worden met slechts twee overblijvende concurrenten van formaat, Philips en Siemens. (113) De aanmeldende partij stelt(78) dat haar marktpositie, zelfs op basis van de cijfers van de Commissie, niet zal leiden tot een dominante marktpositie, aangezien de overlapping minimaal is nu GE na Siemens en Philips in 2002 ongeveer [5-10]* % op EER-niveau bezat. Voorts heeft Instrumentarium in de loop van het marktonderzoek de voorlopige schattingen van de Commissie met betrekking tot de algemene marktomvang van de markt voor PO-patiëntmonitoren in twijfel getrokken met als argument het feit dat de schattingen niet overeenkwamen met de schattingen van de algemeen toegankelijke externe studies. De schattingen van de Commissie zijn echter consistent met de prognoses van F& S(79). (114) Op basis van het onderzoek van de Commissie zal de marktpositie van de partijen op nationaal niveau inderdaad leiden tot een minimale overlap in bepaalde landen waar GE niet actief was of in 2002 een de minimis verkoop ([...]*(80)) had. (115) De gecombineerde marktaandelen van de partijen zouden echter om en nabij of meer dan 50 % bedragen met een overlap van ten minste meer dan 5 % in een bepaald aantal landen. Op nationaal niveau zou de fusie leiden tot significante gecombineerde marktaandelen(81) in het bijzonder in Frankrijk ([...]*), Duitsland ([...]*), Spanje ([...]*), Zweden ([...]*) en het Verenigd Koninkrijk ([...]*)(82). (116) In landen waar het gecombineerde marktaandeel meer dan 50 % bedraagt (Frankrijk, Spanje, Zweden en het Verenigd Koninkrijk), kunnen de gecombineerde marktaandelen zelf een bewijs zijn van het bestaan van een dominante positie, in het bijzonder gezien het feit dat de gefuseerde entiteit twee keer zo groot zou zijn als haar twee voornaamste concurrenten, Philips en Siemens. In Duitsland is het gecombineerde marktaandeel van de gefuseerde entiteit indicatief voor een dominante positie wanneer het marktaandeel meer dan 40 % zou bedragen en aanzienlijk hoger zou zijn dan de marktaandelen van de twee voornaamste concurrenten, Siemens en Philips. (117) De aanmeldende partij is van mening dat ondanks dit gecombineerde aandeel de eliminatie van Instrumentarium als een zelfstandige entiteit om de volgende redenen niet zal leiden tot het ontstaan van een dominante positie op deze markten(83): a) de markt is een door intense rivaliteit gekenmerkte biedersmarkt, waar GE geen belangrijke speler op PO-gebied is en geen directe concurrent van Instrumentarium; b) belangrijke rivalen en kleinere spelers zouden iedere hypothetische poging tot prijsverhoging door de gefuseerde entiteit verhinderen; c) de concurrentiedruk zal in stand worden gehouden door de vraag van de ziekenhuizen die als krachtige kopers worden beschouwd. Aankoopprocessen (118) De meeste aankopen van PO-patiëntmonitoren in Frankrijk, Duitsland, Spanje, Zweden en het Verenigd Koninkrijk komen tot stand door middel van een inschrijvingsprocedure. Een hoog percentage van de ziekenhuizen in deze landen betreft openbare voorzieningen(84), die als zodanig gebonden zijn aan openbare inschrijvingsprocedures. Zoals blijkt uit de door de aanmeldende partij en haar concurrenten ingediende biedinggegevens organiseren privé-klinieken doorgaans ook inschrijvingen. Bijgevolg schat de aanmeldende partij dat tussen 60 % en 100 % van de verkopen tot stand komt na een inschrijvingsprocedure die bepaald wordt door de betrokken lidstaten(85). (119) Wanneer een inschrijvingsprocedure voor patiëntmonitoren wordt voorbereid, beschrijven klanten het besluitvormingsproces doorgaans als volgt. De clinici in de betreffende medische afdeling waar de monitoren gebruikt moeten worden, zijn bij de koopbeslissing betrokken. Ook de biomedische ingenieurs die verantwoordelijk zijn voor het onderhoud van de apparatuur en het administratieve personeel dat verantwoordelijk is voor de financiële gang van zaken in het ziekenhuis zijn in meerdere of mindere mate bij het proces betrokken. De behoefte aan nieuwe apparatuur leidt tot de aanschaf van nieuw materiaal. Wat PO-patiëntmonitoren betreft, bevestigt het klantenonderzoek dat de aankoop voornamelijk door de anesthesisten wordt gedaan die deze apparatuur vooral in de operatiekamer gebruiken. Zij zijn derhalve degenen die hoofdzakelijk verantwoordelijk zijn voor het bepalen van de technische specificaties waaraan de monitoren moeten voldoen. Afhankelijk van het land wordt de koopbeslissing vervolgens genomen door de algemeen directeur(86), een economisch comité(87) of door een commissie van medische specialisten(88), maar in alle gevallen gebeurt dit pas na onderhandelingen met de artsen en de medische staf die de apparatuur nodig heeft. (120) Aangezien ziekenhuizen bij het maken van hun keuze hoofdzakelijk letten op de kwaliteit en de specificaties van de producten, worden de opdrachten in het algemeen niet gegund aan de inschrijver met de laagste prijs, maar aan de leverancier die het best voldoet aan de technische en economische eisen van het desbetreffende ziekenhuis. Zoals eerder gesteld onder overweging 103 worden koopcontracten eerder verleend op basis van \"de economisch meest voordelige bieding\" dan op basis van de \"laagste prijs\". (121) De kwalitatieve eisen worden gewoonlijk door de anesthesisten in gedetailleerde specificaties kenbaar gemaakt, waardoor de reeks producten die in aanmerking komt wordt beperkt. Leveranciers reageren op de officiële aanbesteding door een offerte in te dienen en ziekenhuizen kiezen vervolgens op basis van diverse cumulatieve criteria de leverancier die het best voldoet aan hun eisen. Uit het marktonderzoek blijkt dat de volgende criteria het belangrijkst zijn bij de keuze van een monitor (met kleine variaties van land tot land(89)): de kwaliteit en de specificaties van het product, de prijs, de technische service (training en after-sales onderhoud en reparatie gedurende de hele levensduur van het product) en het vermogen van de leverancier om te innoveren en nieuwe producten te ontwikkelen. Daarentegen speelt de vraag of een fabrikant ook anesthesieapparatuur kan leveren een zeer beperkte rol in de uiteindelijke koopbeslissing(90). Feitelijke concurrentie (122) Het feit dat aankopen in de diverse lidstaten doorgaans via een inschrijvingsprocedure plaatsvinden, heeft in dit geval geen fundamentele invloed op de waarde van de marktaandelen als een sterke indicatie voor de marktmacht van de gefuseerde entiteit. Uit het marktonderzoek is gebleken dat in de lidstaten de waarde van een na inschrijving verkregen contract gemiddeld relatief laag is en het aantal inschrijvingen voor PO-monitoren jaarlijks tamelijk hoog(91). Bovendien is het maatwerk in deze markt relatief beperkt aangezien het afhankelijk is van de specificaties van de inschrijving of een bepaalde leverancier een offerte zal uitbrengen of niet. Ten slotte vertoont de marktomvang voor PO-monitoren met name in Frankrijk, Duitsland, Spanje, het Verenigd Koninkrijk en Zweden geen significante variaties. Dit is evenmin het geval met het marktaandeel(92) van de voornaamste concurrenten tussen 2000 en 2002. (123) Verder is de markt voor PO-monitoren niet significant verschillend van een standaard gedifferentieerde productmarkt. Ofschoon producten via een inschrijvingsprocedure worden aangekocht, komen de voorkeuren van de klant tot uiting in de technische specificaties van de inschrijving die op hun beurt weer bepalen welke bieders in aanmerking komen. Klanten hebben een individuele voorkeur voor specifieke apparaten en zullen alleen overwegen een ander model te kiezen als reactie op een min of meer significante prijsverhoging (ten opzichte van concurrenten). Zodoende vormt de relatief grote substitueerbaarheid van de verschillende producten, zelfs binnen dezelfde relevante productmarkt, een belangrijke parameter voor de concurrentie binnen deze markten en heeft zij een grote invloed op de marktmacht van de leveranciers. Marktaandelen bevatten dus belangrijke informatie aangezien ze de feitelijke koopbeslissingen van klanten in een bepaald jaar weergeven. (124) Dientengevolge deelt de Commissie niet de mening dat marktaandelen in deze specifieke markt geen betekenis hebben. (125) Teneinde te beoordelen of de marktaandelen van de fuserende partijen een overwaardering of onderwaardering van hun marktmacht betekenen, is de Commissie overgegaan tot een grondige analyse van de aard van de concurrentie in deze biedersmarkt. Gezien het feit dat de concurrentie bij deze inschrijvingen bepaald wordt door het aantal en de identiteit van de aanwezige concurrenten, is allereerst de ontmoetingsfrequentie van de diverse marktspelers onderzocht. Ten tweede is de substitueerbaarheid nader geanalyseerd op kwalitatieve en kwantitatieve gronden, aangezien de concurrentie in een gedifferentieerde markt intenser wordt naarmate concurrenten nauwer verwante substituten leveren. Ten laatste heeft de Commissie op basis van de beschikbare gegevens ernaar gestreefd de mogelijke prijsinvloed van de voorgenomen transactie vast te stellen. De positionering van GE op de PO-markt (126) De aanmeldende partij stelt dat GE geen belangrijke speler in de PO-sector is en als zodanig geen merkbare invloed heeft op de huidige(93) positie van Instrumentarium. Volgens de aanmeldende partij zijn GE en Instrumentarium dus geen directe concurrenten in de markt voor PO-monitoren(94). Vandaar dat men stelt, dat - uitgaande van het respectieve marktaandeel - de concurrentie-invloed van de transactie wordt overschat. (127) De aanmeldende partij steunt onder meer op de reeks producten die GE aanbiedt en op de marktpositionering van GE, die hoofdzakelijk gericht is op de CC-sector. De aanmeldende partij bevestigt echter dat GE verscheidene typen monitoren voor gebruik in de PO-zorg aanbiedt (Solar 9500, Solar 8000M en de DASH Series(95)) en dat deze monitoren een van de sterke punten zijn in vergelijking met de producten van concurrenten. Het aanbod van GE omvat dus een brede reeks monitoren, van goedkoop tot duur, met parameters en functies die specifiek op deze markt inspelen. GE wordt door verscheidene marktpartijen zelfs genoemd als een leider in termen van onderzoek en ontwikkeling op het gebied van PO-monitoren(96). Derhalve wordt GE, ondanks het feit dat zij een sterkere speler in de CC-sector is, niet gediskwalificeerd als een van de vier leidinggevende leveranciers van PO-monitoren. (128) De goede reputatie van de monitoren van GE in de PO-sector wordt verder bevestigd door externe studies. Ten aanzien van het imago van de producten van de partijen stelt T for G dat \"GE-Marquette een tamelijk goed imago heeft op het gebied van anesthesie\"(97). Frost &  Sullivan plaatsen GE eveneens in de tweede groep concurrenten, naast Philips en Siemens, en Instrumentarium in de eerste(98). (129) De ziekenhuizen die deelnamen aan het marktonderzoek van de Commissie waren algemeen van mening dat GE, Instrumentarium, Siemens en Philips PO-patiëntmonitoren leveren van vergelijkbare kwaliteit. In ieder land roemden de respondenten de hoge kwaliteit van de monitoren van GE in de operatiekamer, die in enkele lidstaten het hoogste gemiddelde cijfer kregen wat betreft de specificaties(99). De vier grote leveranciers staan in de diverse landen gemiddeld op hetzelfde hoge niveau. (130) Deze gegevens weerspreken de stelling van de aanmeldende partij dat GE vanuit kwalitatief oogpunt niet beschouwd zou mogen worden als een grote speler of als een directe concurrent van Instrumentarium. Statistische analyse uitgevoerd door de Commissie (131) Om de sterkte van de concurrentie tussen de fuserende partijen te beoordelen, heeft de Commissie een aantal statistische analyses uitgevoerd op basis van de door Instrumentarium, GE, Draeger, Philips en Siemens verstrekte biedingsgegevens. De door Siemens verstrekte gegevens waren niet bruikbaar voor dit type analyse. De bieders die de afgelopen vijf jaar bij iedere inschrijving aanwezig waren, werden in 3355 gevallen in de hele EER geïdentificeerd. In de volgende analyse is de steekproef van biedingen die door GE (rechtstreeks of via Draeger), Instrumentarium of Philips werden gewonnen door de Commissie als representatief beschouwd. (132) De Commissie analyseerde eerst hoe vaak de fuserende partijen elkaar tijdens de 3355 inschrijvingen ontmoetten. Gezien het feit dat leveranciers zelf de biedingen kiezen waaraan zij willen deelnemen, zal een onderneming niet bieden als zij geen kans van slagen denkt te hebben. Dat betekent dat hoe vaker twee partijen in een bepaald land met elkaar geconfronteerd worden in verhouding tot andere potentiële bieders, hoe waarschijnlijker het is dat hun producten als nauwe substituten worden gezien - in ieder geval vanuit het oogpunt van de verkopers. Daarnaast wordt de aanwezigheid van een leverancier bij een inschrijving beperkt door de technische specificaties die het ziekenhuis als eis stelt. Dit betekent een vermindering van het aantal concurrenten dat de bieding mogelijk had kunnen winnen. (133) De fuserende partijen blijken elkaar op EER-niveau in [50-60]* % van de gevallen te hebben ontmoet. Bovendien hadden zij in [20-30]* % van de gevallen geen concurrent en in [20-30]* % van de gevallen slechts één concurrent. Bij onderzoek naar de identiteit van de concurrenten van de partijen blijkt dat de fuserende partijen, ongeacht het aantal aanwezige concurrenten, in [30-40]* % van de gevallen niet met Siemens of Philips te maken hadden, maar met diverse marginale spelers. Dit zou erop duiden dat de fusie bij één op de drie inschrijvingen het aantal significante spelers zou kunnen terugbrengen van twee tot één. (134) De concurrentiedruk die de fuserende partijen op elkaar uitoefenen, komt ook tot uiting in de door Philips verstrekte biedinggegevens(100). Philips won [70-80]* % van de inschrijvingen waarbij GE en Instrumentarium niet aanwezig waren, [60-70]* % van de inschrijvingen waarbij alleen Instrumentarium aanwezig was, [50-60]* % van de inschrijvingen waarbij GE alleen aanwezig was en slechts [30-40]* % van de inschrijvingen waarbij zowel GE als Instrumentarium aanwezig waren. Het lijkt er dus op dat Instrumentarium lager biedt wanneer GE aanwezig is. Daarnaast biedt Philips doorgaans lager wanneer zowel Instrumentarium als GE aanwezig zijn. Hieruit mag blijken dat de fuserende partijen een sterkere concurrentiedruk op Philips uitoefenen. (135) Op nationaal niveau doen zich per land sterke tegenstellingen voor. (136) Ten aanzien van de Duitse markt geven de uitkomsten aan dat GE verreweg de sterkste concurrentiedruk op Instrumentarium uitoefent. Beide ontmoetten elkaar in [70-80]* % van alle 432 onderzochte inschrijvingen. Dit getal is mogelijk een te hoge schatting(101) van het aantal biedingen waarbij beide partijen elkaar feitelijk in Duitsland ontmoetten, aangezien de biedinggegevens van Siemens niet in deze analyse verwerkt konden worden. Duitsland is de nationale markt waar Siemens de hoogste omzet heeft. Niettemin vormt het bovengenoemde cijfer een sterk contrast met de cijfers betreffende Philips of Siemens. Philips nam slechts in [10-20]* % van de gevallen deel aan biedingen tegen Instrumentarium en Siemens in [20-30]* % van de gevallen. (137) Verder bleek uit de statistische analyse van de biedinggegevens dat de fuserende partijen in [40-50]* % van de inschrijvingen waarbij zij elkaar ontmoeten(102) geen andere concurrent tegenkomen en slechts één enkele concurrent in een verdere [30-40]* % van deze inschrijvingen. Ten gevolge hiervan hebben de fuserende partijen in [70-80]* % van de inschrijvingen waarbij zij elkaar ontmoeten één of helemaal geen concurrent. Bovendien is gebleken dat in [80-90]* % van de gevallen deze concurrent niet Siemens of Philips is, maar een marginale speler. Deze cijfers suggereren dat, gegeven de invloed van technische specificaties op de aanwezigheid van concurrenten bij inschrijvingen, de fusie waarschijnlijk zal leiden tot een beperking van het aantal significante spelers van twee tot één bij de meeste inschrijvingen waarbij de fuserende partijen voorheen met elkaar moesten concurreren. (138) Verder geven de cijfers in Spanje aan dat GE daar op dit moment de voornaamste concurrent van Instrumentarium is. GE en Instrumentarium worden in [60-70]* % van de inschrijvingen (van een totaal van 542 inschrijvingen) met elkaar geconfronteerd. Siemens blijft echter ook een directe concurrent ([60-70]* %), hoewel in mindere mate dan GE en de drie ondernemingen concurreren in slechts [40-50]* % van de gevallen met elkaar. Philips daarentegen concurreert niet frequent ([30-40]* %) met Instrumentarium. Bovendien hebben de fuserende partijen in [60-70]* % van de inschrijvingen waarbij zij elkaar ontmoeten geen of slechts één marginale concurrent. Bij deze inschrijvingen hebben de fuserende partijen in [20-30]* % van de gevallen noch met Siemens, noch met Philips te maken. (139) Ook in Frankrijk oefent GE verreweg de grootste concurrentiedruk uit op Instrumentarium: GE concurreerde met Instrumentarium in [70-80]* % van alle 1122 geanalyseerde inschrijvingen. Siemens daarentegen werd slechts bij één van de twee inschrijvingen ([50-60]* %) met Instrumentarium geconfronteerd en Philips slechts bij minder dan 1 van de [...]* inschrijvingen ([10-20]* %). Alle vier concurrenten ontmoeten elkaar zeer zelden ([0-10]* %). (140) De cijfers suggereren dat GE en Instrumentarium elkaar in de overige landen slechts incidenteel ontmoetten. In het Verenigd Koninkrijk bijvoorbeeld, ontmoette GE Instrumentarium bij [20-30]* % van de in totaal [...]* inschrijvingen, terwijl Philips bijna om de andere inschrijving ([40-50]* %) met Instrumentarium concurreerde. Niettemin was er onder de inschrijvingen waarbij GE en Instrumentarium elkaar ontmoetten in [60-70]* % van de gevallen geen andere concurrent en bij de overige [20-30]* % van de inschrijvingen slechts één andere concurrent. Dit duidt erop dat er in [80-90]* % van de inschrijvingen waarbij zij elkaar ontmoeten één of helemaal geen concurrent voor de fuserende partijen is. (141) Voor België geldt hetzelfde (beide partijen concurreerden met elkaar bij [10-20]* % van de [...]* inschrijvingen) evenals in Finland (zij ontmoetten elkaar bij [0-10]* % van de [...]* inschrijvingen). In andere EER-landen was het aantal bruikbare inschrijvingen te beperkt om tot betrouwbare conclusies te komen. De uitkomsten in Zweden laten bijvoorbeeld zien dat GE waarschijnlijk iets vaker ([40-50])* % met Instrumentarium concurreerde dan Philips ([30-40]* %) of Siemens ([30-40]* %). De Commissie beschikte voor deze analyse echter alleen over de benodigde informatie voor 19 inschrijvingen in Zweden gedurende de afgelopen vijf jaar. Vandaar dat slechts beperkte statistisch significante uitkomsten aan deze gegevens kunnen worden ontleend. Winst-verliesanalyse geleverd door de aanmeldende partij (142) De economen Ridyard, Bishop &  Baker (\"RBB\") hebben namens de aanmeldende partij een analyse van winst- verliesgegevens ingediend teneinde de stelling te staven dat de marktaandelen van GE en Instrumentarium geen accurate weerspiegeling zijn van de concurrentie-invloed van de aangekondigde transactie en deze in feite overschatten. De aanmeldende partij is van mening dat \"voor zover GE een grotere concurrentiedruk uitoefent op het gedrag van Instrumentarium dan andere leveranciers in de relevante markt, men zou verwachten dat GE de als tweede geplaatste bieder zou zijn in een groot aantal van de door Instrumentarium gewonnen biedingen en omgekeerd\"(103). (143) De winst-verliesanalyse van RBB is gebaseerd op [2000-2500]* inschrijvingen voor PO-monitoren, die in de gehele EER(104) tussen 1998 en 2003(105) door Instrumentarium werden gewonnen. De studie identificeert de \"runner-up\", d.w.z. de als tweede geplaatste bieder in iedere door Instrumentarium gewonnen inschrijving waarover de aanmeldende partijen informatie hadden. De runner-up wordt beschouwd als de meest directe concurrent van Instrumentarium. (144) Hoewel de stelling van de aanmeldende partij dat GE niet de meest directe rivaal van Instrumentarium was, hoofdzakelijk op deze studie berust, tonen deze gegevens aan dat GE tussen 1998 en 2003 in Europa de meest frequente runner-up van Instrumentarium was op het gebied van PO-monitoren. Volgens de door de partijen ingediende gegevens op EER-niveau, worden de biedingen waaraan GE meedoet met haar PO-monitoren in [30-40]* % van alle door Instrumentarium gewonnen inschrijvingen als runner-up genoemd, ongeacht of zij via Draeger, optredend als exclusief distributeur van GE, worden verkocht ([700-800]*), of via rechtstreekse deelname van GE aan de inschrijving ([100-200]*). De offertes van Philips werden in [30-40]* % van de inschrijvingen als runner-up vermeld en die van Siemens in [10-20]* % van de gevallen. Andere concurrenten namen [10-20]* % van de runner-up offertes voor hun rekening, waaronder Datascope met [0-10]* %. (145) GE is verreweg de meest frequente runner-up van Instrumentarium in drie landen: [...]*, [...]* en [...]*(106). In alle andere landen worden monitoren van GE minder vaak als runner-up vermeld dan die van Siemens of Philips. Siemens is een runner-up in [...]*(107), [...]*, [...]*(108), terwijl Philips runner-up is in [...]*, [...]* en in de [...]*. (146) Bij de [300-400]* inschrijvingen in Frankrijk, waarover de partijen relevante gegevens konden aanbieden, bleken de monitoren van GE in [50-60]* % van de gevallen de runner-up van Instrumentarium te zijn. Deze monitoren werden verkocht via Draeger ([100-200]* inschrijvingen) of via directe deelname van GE aan de inschrijving ([0-100]*). Philips was runner-up bij [...]* inschrijvingen, oftewel [10-20]* % van de gevallen, terwijl Siemens en Datascope op de tweede plaats kwamen met respectievelijk [...]* en [...]* inschrijvingen. Bij de [300-400]* inschrijvingen in Duitsland waren de monitoren van GE in [70-80]* % van de gevallen de runner-up na Instrumentarium, hetzij verkocht via Draeger ([...]*), hetzij via rechtstreekse deelname van GE aan de inschrijving ([...]*), vóór Siemens ([...]* - [10-20]* % van de gevallen) en Philips ([...]* - [10-20]* %). In Spanje ([400-500]* meetgegevens) is GE runner-up in [60-70]* % van de gevallen, ofwel via Draeger ([200-300]*), ofwel rechtstreeks ([0-100]*), wat significant vaker is dan Philips ([20-30]* %) en Siemens ([10-20]* %). (147) Dit zou erop wijzen dat GE in ieder geval in Frankrijk, Duitsland en Spanje de meest directe concurrent van Instrumentarium is. Deze gegevens versterken de veronderstelling dat de gefuseerde entiteit, naast een hoog marktaandeel in deze markten, ook de mogelijkheid zou hebben om de prijzen voor een significant deel van haar klanten aanzienlijk te verhogen zonder tegendruk van haar concurrenten. In een dergelijke situatie zou de overname van de meest directe rivaal leiden tot een aanzienlijk concurrentieverlies. De gefuseerde entiteit zou immers in iedere nieuwe biedingronde in staat zijn haar prijs te verhogen in de wetenschap dat ontevreden klanten bereid zouden zijn de alternatieve productlijn van de gefuseerde partij te kopen. (148) De aanmeldende partij is echter van mening dat andere factoren uitwijzen dat GE in feite niet de meest directe concurrent van Instrumentarium was. (149) Ten eerste(109) verklaart de aanmeldende partij dat de afwezigheid van een systematische correlatie in de patronen van substitueerbaarheid in de diverse landen aantoont dat de producten die de partijen produceren absoluut geen intrinsieke kenmerken hebben. De Commissie merkt echter wel op dat, indien er in de landen een merkenvoorkeur bestaat, dit slechts een uiting is van de verschillende mededingingsvoorwaarden in elk van de lidstaten. Voorts werd het feit dat Draeger in bepaalde landen geen runner-up was ook verklaard door het feit dat Draeger een beperkte aanwezigheid in de betrokken lidstaten heeft. In de landen (België en Finland) waar Draeger volgens de gegevens van de partijen geen runner-up was, had Draeger inderdaad een zeer kleine aanwezigheid bij de inschrijvingen. (150) Ten tweede(110) voert de aanmeldende partij aan dat de concurrentiedruk van Draeger/GE wordt overschat, in zoverre dat Draeger - ondanks de alliantie met GE gedurende deze periode - zich ook bezighield met het op de markt brengen van monitoren van andere leveranciers (zoals Philips). De Commissie merkt echter op dat er geen bewijs is dat Draeger zich bezighield met de verkoop van monitoren van andere fabrikanten gedurende de periode dat de onderneming een exclusief distributiecontract met GE had. In antwoord op de vraag van de Commissie dienaangaande, was de aanmeldende partij slechts in staat twee voorbeelden van biedingen te noemen waarbij Draeger naar haar mening actief de monitoren(111) op de markt had gebracht. Door Draeger verstrekte biedinggegevens laten zien dat de verkoopcijfers van monitoren van concurrenten in feite bijzonder beperkt zijn. Ten slotte zouden deze biedingen, zelfs indien ervan wordt uitgegaan dat Draeger incidenteel een bieding zou hebben uitgebracht voor de producten van derden, de significante trend die uit de gegevens van de partijen blijkt niet veranderen, aangezien Philips en Siemens beide slechts in beperkte mate als runner-up werden beschouwd. De GE/Draeger-alliantie (151) De aanmeldende partij is verder van mening(112) dat het relatieve succes van GE/Draeger tijdens de alliantie te danken was aan de reputatie van Draegers anesthesieproducten, de goede relatie met anesthesisten en de infrastructuur van het distributienetwerk en niet aan de kracht van het aanbod van PO-monitoren van GE. (152) GE is in maart 1999 een alliantie met Draeger aangegaan, waarbij Draeger exclusief distributeur van de monitoren van GE voor de PO-sector werd in alle EER-landen. De alliantie werd vervolgens van februari tot mei 2002 omgezet in een niet-exclusieve distributieovereenkomst, waarna Draeger haar nieuwe joint venture met Siemens bekendmaakte. (153) In de loop van het onderzoek stelde de aanmeldende partij de Commissie interne documenten ter hand, die specifieke informatie bevatten aangaande de handelsrelatie tussen de aanmeldende partij en Draeger gedurende de periode 1999-2002. De algemene strekking van de interne documenten van GE is, dat deze overeenkomst GE toegang moest verschaffen tot het distributienetwerk van Draeger en tot diens goede betrekkingen met anesthesisten. De reden hiervoor was dat GE in 1998 de markt had betreden met de aankoop van Marquette en via een gevestigd distributienetwerk toegang moest zien te krijgen tot de PO-markt. Zo blijkt uit de interne documenten van GE dat er twee redenen waren voor dit samenwerkingsverband: \"de ene reden was de distributie, de andere het veiligstellen van een nauwere relatie met anesthesisten\"(113). (154) De Commissie bevestigt dat de aanwezigheid van Draeger in de bovenwaartse markt voor systemen voor anesthesietoediening een positief effect kan hebben gehad op de verkoop van de PO-monitoren van GE. (155) De interne documenten suggereren absoluut niet dat GE geen sterk productaanbod in de PO-markt had, maar geven wel aan dat Draegers positie dankzij de producten van GE duidelijk profiteerde van deze alliantie. Zo staat in een intern document van 1999(114) dat Draeger onder andere [...]* zou hebben en dat [...]*. Hieruit kan dus worden afgeleid dat Draeger in gelijke mate van het aanbod van patiëntmonitoren op de markt voor anesthesieapparatuur zou profiteren in de concurrentiestrijd met Datex-Ohmeda. (156) In de loop van het onderzoek heeft de Commissie getracht in die landen waar GE/Draeger runner-up van Instrumentarium was, de redenen te achterhalen waarom Draeger-klanten PO-monitoren hadden gekocht. De respondenten vertegenwoordigden slechts aan zeer klein deel en de uitkomsten lijken tegenstrijdig te zijn in de betrokken landen. In Duitsland gaf een grote meerderheid van de respondenten aan dat ze monitoren van GE hadden gekocht op grond van de kenmerken en niet zozeer omdat zij door hun leverancier van anesthesieapparatuur werden verkocht. In Spanje daarentegen vonden de respondenten het belangrijk dat de monitoren door Draeger werden geleverd, terwijl de uitkomsten in Frankrijk verdeeld waren. (157) Het klantenonderzoek schijnt echter in algemene zin in tegenspraak te zijn met de suggestie van GE, dat de biedingpositie van GE als meest genoemde runner-up in de PO-sector alleen toegeschreven kan worden aan Draegers positie in de markt voor anesthesieapparatuur. Een grote meerderheid van de klanten kiest voor een speciaal merk monitoren omdat deze beantwoorden aan de vereiste technische specificaties. Klanten vertrouwen ook in sterke mate op het vermogen van de leverancier om een goed distributienetwerk op te bouwen en permanent onderhoud en after-sales service te leveren. Voor de klanten classificeren de monitoren van GE als de meest hoogwaardige producten samen met die van Instrumentarium, Philips en Siemens. Omgekeerd lijkt het feit dat een leverancier ook anesthesieapparatuur kan leveren geen belangrijke factor te zijn. Het onderzoek van de Commissie toont ook aan dat klanten bij de aanschaf van nieuwe PO-monitoren voornamelijk vertrouwen op de gevestigde reputatie van de leverancier van de monitoren en de aanwezige technologie, ongeacht of ze overstappen naar een andere leverancier. (158) Gezien het voorgaande is er reden om aan te nemen dat de positie van GE in de PO-sector vergeleken met die van andere concurrenten bij biedingen tegen Instrumentarium ook moet worden toegeschreven aan de kwaliteit van de monitoren van GE en de effectiviteit van het via Draeger georganiseerde distributienetwerk en niet alleen aan het feit dat Draeger ook een productaanbod had binnen de markten voor anesthesie- en beademingsapparatuur. Dit lijkt tevens te worden bevestigd door wat GE oorspronkelijk in haar aanmelding(115) stelde met betrekking tot haar relatie met Draeger, namelijk dat het succes van een product van een concurrent op de markt afhangt van de effectiviteit van het verkooppersoneel en de omvang van de concurrent. (159) De aanmeldende partij beweert dat GE alleen de runner-up was in landen waar Draeger een sterke positie had in de markt voor anesthesieapparatuur en voornamelijk bij inschrijvingen waarbij monitoren in combinatie met anesthesieapparatuur werden verkocht. Niettemin presenteert zij cijfers die in sommige landen geen correlatie vertonen tussen het marktaandeel van Draeger in de anesthesiemarkt en het aantal biedingen waarbij GE runner-up was na Instrumentarium. Derhalve bevestigt de aanmeldende partij in [...]*, dat GE nooit runner-up van Instrumentarium is geweest, ondanks een [20-30]* % marktaandeel voor Draeger in de markt voor anesthesieapparatuur. De aanmeldende partij bevestigt eveneens dat GE nooit runner-up van Instrumentarium is geweest in [...]*, en slechts in [0-10]* % van de biedingen in [...]*, ondanks het feit dat het marktaandeel van Draeger in die landen respectievelijk [20-30]* % en [30-40]* % bedroeg. (160) Wat betreft het argument dat GE voornamelijk runner-up was na Instrumentarium wanneer Draeger geen biedingen voor solomonitoren deed, baseert de studie zich op [100-200]* biedingen in Frankrijk en [100-200]* in Spanje(116) die door Instrumentarium werden gewonnen. De aanmeldende partij stelt dat van de [0-100]* projecten in Frankrijk waarin Draeger als runner-up werd geselecteerd, [70-80]* % pakketbiedingen betrof en [20-30]* % solomonitoren. De Commissie merkt op dat de studie berust op gegevens die slechts een klein deel van alle biedingen in Frankrijk vertegenwoordigen waarvan Instrumentarium de winnaar was ([300-400]*) en GE/Draeger de runner-up ([200-300]*). Voorts bevestigt de aanmeldende partij zelf dat zelfs wanneer rekening wordt gehouden met dit beperkte aantal biedingen, GE/Draeger de runner-up na Instrumentarium zou blijven vóór alle andere concurrenten [...]*; Siemens, [...]*; Philips [...]*)(117). De aanmeldende partij constateert dat Draeger in Spanje alleen bij samengestelde biedingen runner-up was, maar gaat uit van [100-200]* geïdentificeerde biedingen van de [400-500]* eerder geïdentificeerde biedingen. (161) De partijen werd ook gevraagd cijfers te leveren voor zowel solo- als pakketbiedingen in Duitsland. Voor dat land gaven de partijen [0-100]* voorbeelden van biedingen die door Instrumentarium werden gewonnen(118). Draeger was niet alleen runner-up van Instrumentarium bij pakketbiedingen ([...]* van [...]*, d.w.z. [80-90]* %) maar ook bij [60-70]* % van de solobiedingen die door Instrumentarium werden gewonnen ([...]* van [...]*). (162) Ten slotte stelt de aanmeldende partij dat na de beëindiging van de alliantie met Draeger in februari 2002, de marktpositie van GE aanzienlijk is verslechterd, terwijl de positie van Draeger in het PO-segment niet is verzwakt(119). De aanmeldende partij baseert zich op het feit dat de verkoop van PO-monitoren van GE in 2002 is afgenomen en dat GE tussen oktober 2002 en maart 2003 zelden als runner-up van Instrumentarium werd geselecteerd. (163) De Commissie merkt echter op dat de relatieve teruggang van het marktaandeel van GE in 2002 inherent is aan een situatie waarbij sprake is van een verslechterde relatie tussen de leverancier en zijn distributeur en niet aan Draegers activiteiten als zodanig. De aanmeldende partij erkent dat alle leveranciers op de markt voor PO-monitoren behoefte hebben aan deskundig distributie- en verkooppersoneel(120) en dat de relatie tussen GE en Draeger sinds februari verslechterd was. Een intern document duidt erop dat GE zelf deze terugloop van het marktaandeel louter als een \"overgang\" beschouwde(121). (164) Vanwege de omvang en de financiële middelen van GE is de onderneming inderdaad in staat een distributienetwerk en een toegewijd verkoopteam op te bouwen in de PO-markt. Verder zou de positie van GE in de markt voor CC-monitoren en haar aanwezigheid in aanverwante markten voor medische apparatuur zoals CIS-apparatuur een sterke stimulans voor de onderneming betekenen om de activiteiten op de PO-markt te handhaven en uit te breiden, zodat men de klanten een volledige reeks producten kan aanbieden. Ten slotte lukte het GE in 2002 nog om zelfs gedurende de overgangsperiode, toen de onderneming een nieuw distributienetwerk moest opbouwen, een aanzienlijk marktaandeel te behouden, in het bijzonder in [...]*, waar de onderneming nummer [...]* bleef, in [...]*, [...]*, [...]*, en [...]*. Verder bleef de onderneming aanwezig bij inschrijvingen en wist zodoende een significante concurrentiedruk uit te oefenen op andere grote bieders zoals Instrumentarium. In [...]* wist GE zelfs een marktaandeel te verwerven in gebieden waar de onderneming in voorgaande jaren geen distributie had. (165) Om die reden is de Commissie van mening dat de tijdelijke teruggang van de verkopen van GE geen weerspiegeling is van de concurrentiedruk die GE voorafgaande aan de fusie op Instrumentarium heeft uitgeoefend en - bij gebrek aan een fusie - waarschijnlijk zou hebben uitgeoefend. Hieruit volgt in het bijzonder dat het marktaandeel in 2002 slechts ten dele de feitelijke aanwezigheid van GE in de markt weergeeft. Daarom vormt het gemiddelde marktaandeel over de jaren 2000, 2001 en 2002 een betere weergave van de te verwachten marktpositie van de fuserende partijen in de vijf besproken landen (Frankrijk, Duitsland, het Verenigd Koninkrijk, Spanje, Zweden). Prijseffect als gevolg van de fusie (166) Teneinde de gevolgen van de transactie beter te kunnen beoordelen, heeft de Commissie een aantal econometrische analyses uitgevoerd en de econometrische studies van zowel derden als de partijen in kwestie bestudeerd. (167) De Commissie heeft haar eigen analyse van het te verwachten prijseffect van de fusie uitgevoerd op basis van de verzameling biedinggegevens die de partijen en hun voornaamste concurrenten haar ter hand hebben gesteld. De doelstelling was te beoordelen welk effect de aanwezigheid van Instrumentarium heeft op de prijs die GE/Draeger haar klanten berekent en omgekeerd. De Commissie analyseerde ook gegevens van Philips en Siemens om te bepalen welk prijseffect de gezamenlijke aanwezigheid van Ge en Instrumentarium heeft op de markt. (168) De brongegevens voor deze analyse bestaan uit elektronische bestanden die de fuserende partijen en de concurrenten (Philips en Siemens) hebben verstrekt en uit een reeks facturen en biedinggegevens van de partijen op papier. Op basis van de beschikbare informatie heeft de Commissie getracht door middel van verscheidene econometrische modellen (voornamelijk multivariabele lineaire regressies) de te verwachten prijseffecten van de fusie tussen GE en Instrumentarium te bepalen. (169) Het prijseffect is gemeten aan de hand van de invloed op de door de verschillende concurrenten voorgestelde kortingen, met het doel de grote verschillen in specificaties, apparatuurcombinaties en accessoires in individuele projecten te verklaren die ertoe leiden dat de actuele transactieprijzen tussen verschillende inschrijvingen niet direct vergelijkbaar zijn. (170) Bij het vergelijken van de factuurgegevens op papier en de biedinggegevens in elektronische vorm deed zich een aantal problemen voor. Hierdoor was de Commissie niet in staat het kortingspercentage te berekenen dat in vele gevallen op de catalogusprijs werd toegepast. Ten gevolge hiervan was de Commissie niet in staat de gegevens voor Instrumentarium te gebruiken. Het te verwachten prijseffect in Frankrijk (171) De Commissie heeft gegevens verzameld die door GE zelf en door Draeger zijn ingediend. De meeste bruikbare observaties werden geregistreerd bij in Frankrijk georganiseerde inschrijvingen. (172) De analyse van de door Draeger verstrekte biedinggegevens(122) suggereert dat de aanwezigheid van Instrumentarium bij inschrijvingen inderdaad van invloed is op de prijzen van Draeger: de gemiddelde korting die door Draeger werd aangeboden in de gevallen dat Instrumentarium bij de inschrijvingen aanwezig was, bedraagt [35-45]* % tegen [25-35]* % wanneer Instrumentarium niet aanwezig was. Dit verschil is statistisch significant bij een betrouwbaarheidsniveau van 99 %. (173) Na toepassing van lineaire regressies voor het verifiëren van verscheidene parameters(123), leidde de econometrische analyse van de Commissie tot de conclusie dat wanneer Instrumentarium aanwezig is, de door Draeger verleende korting [5-10]* % tot [5-10]* % hoger is dan wanneer Instrumentarium niet aan de inschrijving deelneemt. Dit leidt tot een gemiddelde invloed op de kortingen van Draeger van [5-10]* %. Deze uitkomsten zijn statistisch significant bij een betrouwbaarheidsniveau van 99 % en verschaffen empirisch bewijs dat Instrumentarium een sterke invloed heeft op de prijsstelling van Draeger in Frankrijk(124). (174) Wat betreft de door GE verstrekte biedinggegevens laat een analyse van de door GE verleende kortingen de volgende gemiddelden zien: rond [20-30]* % wanneer GE alleen met Siemens te maken had; [30-40]* % wanneer GE alleen tegenover Philips stond en [40-50]* % wanneer GE alleen tegenover Instrumentarium stond. Wat Draeger betreft heeft de Commissie ook regressies toegepast om de mogelijke invloed van Instrumentarium op de kortingen van GE te identificeren. Gezien de kenmerken van de gegevens van GE, verschilt het door de Commissie gebruikte econometrische model enigszins van het model dat voor de kortingsgegevens van Draeger werd gebruikt. Uit de uitkomsten van de schatting blijkt dat de kortingen van GE gemiddeld [10-20]* % hoger zijn wanneer Instrumentarium alleen aanwezig is dan wanneer Instrumentarium niet aanwezig is. Deze uitkomst is statistisch significant bij een betrouwbaarheidsniveau van 99 %. De Commissie merkt echter op dat deze econometrische uitkomsten zijn verkregen met behulp van een klein aantal observaties(125). (175) Voor Frankrijk laten de uitkomsten van de gegevensanalyse zien dat de kortingen van Draeger (bij de verkoop van GE-monitoren) en de kortingen van GE hoger zijn wanneer Instrumentarium wel aan een inschrijving deelneemt, dan wanneer dit niet het geval is. Bovendien lijkt de econometrische analyse van de Commissie aanvullend bewijs te leveren voor het feit dat Instrumentarium een beperkende invloed heeft op de verkoop van GE-monitoren. Dit betekent een verdere ondersteuning van de veronderstelling over het hoge gecombineerde marktaandeel van de fuserende partijen. Het waarschijnlijke prijseffect op EER-niveau Biedinggegevens van Philips (176) Philips diende een econometrische analyse van haar biedinggegevens in om aan te tonen dat de fuserende partijen directe concurrenten zijn en dat de fusie zou leiden tot prijsverhogingen. (177) NERA Economic Consulting (NERA) verstrekte op 10 juni 2003 namens Philips een econometrische studie die bedoeld was om de mogelijke impact van de fusie op de prijsstelling in de markten voor PO- en CC-patiëntmonitoren te beoordelen. De studie berust op Philips' eigen gegevens, gebaseerd op vastgelegde informatie over de inschrijvingen waaraan Philips in 1999, 2000 en 2001 in diverse EER-landen deelnam (België, Finland, Frankrijk, Duitsland, Italië, Nederland, Spanje, het Verenigd Koninkrijk, Portugal en Zweden). De gegevens omvatten observaties in de meeste landen waar de fuserende partijen een sterke positie hebben, behalve voor Denemarken, Ierland en Griekenland, waarvan geen gegevens beschikbaar waren. Volgens Philips geeft de database een specificatie van de inschrijvingen, de aanwezige leveranciers, de leveranciers die een inschrijving hadden gewonnen, de waarde van de door Philips gedane bieding en de daaraan gerelateerde korting die Philips op haar catalogusprijzen aanbood. (178) De studie beschouwt het door Philips aangeboden kortingsniveau als een indicator van het prijsniveau. NERA is van mening dat een directe prijsvergelijking niet mogelijk is, omdat de kenmerken van de producten die tijdens de inschrijvingen verkocht worden verschillend zijn. (179) Door een verificatie van de relevante factoren wil de studie aantonen in welke mate de door Philips aangeboden korting wordt beïnvloed door de aanwezigheid van bepaalde concurrenten en meer in het bijzonder of de gecombineerde aanwezigheid van GE en Instrumentarium invloed heeft op de uiteindelijke korting die Philips biedt om een bieding te winnen. De verklarende variabelen zijn onder andere een aantal landendummy's om de mogelijke kortingsverschillen per land te onderzoeken, de totale waarde van de bieding (in logaritmen) en een aantal concurrentendummy's. (180) De uitkomsten van de econometrische schatting wijzen uit dat, in vergelijking met situaties waar beide fuserende partijen aan de biedingen(126) deelnamen, de kortingen van Philips [5-10]* procentpunten lager zijn wanneer GE aanwezig is en Instrumentarium niet en [5-10]* procent lager wanneer Instrumentarium aanwezig is en GE niet. Deze lagere kortingen komen overeen met prijsverhogingen van respectievelijk [15-20]* % en [5-10]* %, gegeven de gemiddelde korting(127) van Philips. Deze uitkomsten zijn gebaseerd op inschrijvingen waaraan Philips deelnam en ongeacht het feit of Philips de bieding won of verloor. Deze uitkomsten meten derhalve de te verwachten invloed van de fusie op de prijsstelling van Philips. (181) Om de invloed op actuele marktprijzen te beoordelen heeft de Commissie NERA verzocht dezelfde analyse uit te voeren voor alleen de door Philips gewonnen biedingen(128). In dit geval bestaat er nog steeds een verschil tussen de korting die Philips verleent wanneer GE aanwezig is en Instrumentarium niet, vergeleken met een situatie waarbij beide fuserende partijen aan de bieding deelnemen. Er bestaat echter geen enkel statistisch significant verschil meer tussen de kortingen wanneer Instrumentarium aanwezig is maar GE niet, vergeleken met een situatie waarbij beide partijen aanwezig zijn. (182) Uit de door Philips verstrekte studie blijkt dus dat Instrumentarium voor Philips concurrentiedruk oplevert, aangezien laatstgenoemde gedwongen is haar kortingen aanzienlijk te verhogen. Bij onderzoek van de winst-verliesgegevens van Philips blijkt dat Philips hogere kortingen verleent wanneer de twee fuserende partijen in een bieding aanwezig zijn dan wanneer slechts een van hen aanwezig is. Hieruit kan opgemaakt worden dat Philips, als gevolg van de fusie, waarschijnlijk lagere kortingen zou verlenen en de concurrentiedruk dus zou afnemen bij het bieden op inschrijvingen. (183) De uitkomsten van de econometrische analyse van de Commissie van de biedinggegevens van Philips waren identiek aan de door Philips gepresenteerde uitkomsten en vormden dus een bevestiging hiervan. Hoewel deze uitkomsten betrekking hebben op het gemiddelde prijseffect van de fusie op EER-niveau, zal dit prijseffect naar verwachting sterker zijn in landen waar de partijen een hoog gecombineerd marktaandeel hebben, dus in Frankrijk, Spanje, het Verenigd Koninkrijk, Duitsland en Zweden. Biedinggegevens van Siemens (184) De Commissie heeft een aparte econometrische analyse uitgevoerd op basis van de door Siemens gepresenteerde biedinggegevens. Wat betreft de gegevens van Instrumentarium was er geen informatie over catalogusprijzen of kortingen beschikbaar. Bovendien was het niet mogelijk een onderscheid te maken tussen gewonnen en verloren biedingen. Door gebruik te maken van de prijsafwijking van het gemiddelde meet de analyse de invloed van de gecombineerde aanwezigheid van GE en Instrumentarium op de door Siemens geboden prijs bij inschrijvingen die door de onderneming gewonnen of verloren werden. De uitkomst geeft aan dat de gecombineerde aanwezigheid van de fuserende partijen doorgaans een aanzienlijk effect heeft op de prijsstelling van Siemens. De Commissie stelt zich, gezien de slechte kwaliteit van de oorspronkelijke gegevens, echter terughoudend op ten aanzien van deze uitkomsten. De econometrische studie van GE (185) Namens de aanmeldende partij heeft RBB een econometrische studie(129) ingediend op basis van de biedinggegevens van Instrumentarium. Om dezelfde reden als hierboven vermeld bij de NERA-studie gebruikt dit econometrische model van RBB het op de catalogusprijs toegepaste kortingspercentage als de relevante belangrijke variabele en niet het kortingspercentage op de uiteindelijke transactieprijs. De studie concludeert dat de aanwezigheid van GE/Draeger in de door Instrumentarium gewonnen biedingen niet van invloed is op de door Instrumentarium verleende uiteindelijke korting. Bovendien suggereert het econometrische model dat Philips de voornaamste concurrentiedruk op Instrumentarium uitoefent. Er blijven echter verscheidene vragen onbeantwoord over de door RBB gebruikte empirische methode, waardoor grote twijfel bestaat over de validiteit van de door RBB gepresenteerde uitkomsten. (186) De econometrische studie maakt gebruik van gegevens uit vier landen, t.w. Italië, Duitsland, Spanje en het Verenigd Koninkrijk. Een eerder door RBB gepresenteerde winst-verliesanalyse bevatte een grote hoeveelheid meetgegevens uit Frankrijk. Het is in dit stadium niet duidelijk waarom deze meetdata niet in de econometrische studie werden opgenomen. Ten slotte blijken de door RBB gebruikte kortingsgegevens van Instrumentarium voort te komen uit het geheugen van nationale ondernemingsmanagers. Aangezien de Commissie de validiteit van deze kortingen niet objectief kan verifiëren, kan zij niet op de uitkomsten van de door RBB gepresenteerde econometrische studie vertrouwen. Marginale spelers en potentiële concurrenten (187) De aanmeldende partij stelt dat kleinere concurrenten in de PO-markt de fuserende partijen zouden kunnen verhinderen om na de transactie een eenzijdige prijsverhoging door te voeren. Feitelijke aanwezigheid in de markt (188) In Formulier CO(130) maakt GE melding van verscheidene ondernemingen die opereren in de PO-markt: Criticare, Datascope, Fukuda-Denshi, Invivo, Nihon Kohden en Welch Allyn Protocol. Tijdens het onderzoek noemde de aanmeldende partij ook Tyco-Nellcor, Kontron, Huntleigh en Schiller. Volgens de schattingen van de aanmeldende partij bezitten de ondernemingen samen een marktaandeel van [10-20]* % van alle verkopen in de EER en van meer dan [30-40]* % in Frankrijk en Duitsland. (189) Deze cijfers zijn aanzienlijk hoger dan de cijfers in diverse schattingen in externe onderzoeken en de door de Commissie uitgevoerde reconstructie op basis van de verkoopvolumes van de concurrenten vanaf 2000. Volgens het onderzoek van de Commissie bedroeg het gezamenlijke marktaandeel van kleinere fabrikanten bijgevolg bijna [0-10]* % in de EER en vertegenwoordigde het minder dan [0-10]* % van de totale verkoop in alle landen in 2002, met uitzondering van Italië ([0-10]* %). (190) Volgens de aanmeldende partij is Datascope een serieuze concurrent. De aanmeldende partij stelt dat het marktaandeel van Datascope enigszins vergelijkbaar is met dat van GE(131). Hoewel Datascope de sterkste onderneming van de kleinere concurrenten is, is haar positie niet te vergelijken met die van GE. Ten eerste is de positionering van Datascope in de PO-sector nog steeds gericht op goedkope producten(132). In tegenstelling tot GE en de drie andere belangrijkste leveranciers, biedt Datascope dus geen assortiment monitoren van het goedkope tot het dure segment aan. Ten tweede blijkt uit biedinggegevens van de aanmeldende partij dat Datascope in feite niet de concurrentiedruk uitoefent die de aanmeldende partij suggereert. De aanmeldende partij heeft een winst-verliesanalyse aan de Commissie voorgelegd waarin zij Datascope als runner-up identificeert in slechts [0-10]* % van de door Instrumentarium gewonnen PO-projecten in de EER(133). (191) De Commissie onderzocht op basis van de tijdens het onderzoek verkregen biedinggegevens eveneens het door Instrumentarium vermelde aanwezigheidsniveau van Datascope. Van de [1500-2000]* biedingen voor PO-monitoren waaraan Instrumentarium tussen 1998-2002 deelnam, wordt Datascope slechts [50-100]* keer genoemd als een van de bij de biedingen aanwezige leveranciers en slechts [0-50]* keer als runner-up. Bij de [500-1000]* biedingen in Duitsland tussen 1998-2002 werd Datascope slechts [0-50]* keer geïdentificeerd als een van de bij de bieding aanwezige leveranciers (en tegelijk ook als runner-up). Van de [1000-1500]* biedingen waaraan Instrumentarium tussen 1998 en 2002 in het Verenigd Koninkrijk deelnam, werd Datascope [100-150]* keer genoemd als een van de bij de bieding aanwezige leveranciers. Ten slotte werd Datascope in [200-250]* van de biedingen waaraan Instrumentarium in Spanje deelnam tussen 1998-2002 in het geheel niet genoemd. (192) Ten aanzien van de door GE vermelde biedingen bestaan er alleen voor Frankrijk betrouwbare gegevens over andere bieders. Van de [1000-1500]* door GE gerapporteerde biedingen voor de Franse markt tussen 1998-2002 wordt Datascope slechts [0-50]* keer vermeld als een van de bij de bieding aanwezige leveranciers en slechts [...]* keer als runner-up. Andere ondernemingen die in Formulier CO als serieuze rivalen worden genoemd, worden helemaal niet of slechts één keer genoemd (Welch Allyn; Nihon Kohden). (193) De afwezigheid van kleine fabrikanten bij inschrijvingen voor PO-monitoren wordt ook door het klantenonderzoek bevestigd. Ziekenhuizen werd gevraagd om in het bijzonder de sterkten en zwakten te specificeren van de verschillende leveranciers waaronder de door de aanmeldende partij genoemde kleine concurrenten. Men vroeg de ziekenhuizen verder de verschillende ondernemingen te identificeren die een bieding hadden uitgebracht bij de laatste inschrijvingen voor PO- of CC-monitoren. Marginale spelers die door GE als serieuze rivalen werden genoemd, waren slechts in een zeer beperkt aantal van door de klanten genoemde biedingen aanwezig, op de voorkeurslijst geplaatst en uiteindelijk geselecteerd bij inschrijvingen voor PO-monitoren. (194) De afwezigheid van marginale spelers in de meeste voorkeurslijsten bij inschrijvingen voor PO-monitoren komt voort uit het feit dat voor de klant, naast de geboden prijs, ook factoren als specificaties en kwaliteit, after-sales service en permanent onderhoud gedurende de gehele levensduur van het product bepalend zijn voor de keus van PO-patiëntmonitoren. Klanten geven dus de voorkeur aan leveranciers uit het duurdere segment, aangezien deze voldoen aan hun eisen ten aanzien van specificaties en kwaliteit en aan leveranciers met een gevestigd distributienetwerk. Bij de aankoop van nieuwe monitoren van gevestigde of nieuwe leveranciers geven de klanten duidelijk prioriteit aan de bewezen reputatie van de leverancier en diens technologische kennis(134). Hindernissen voor markttoetreding en -expansie (195) De aanmeldende partij stelt verder dat er met betrekking tot capaciteitsbeperkingen, onderzoek en ontwikkeling of distributieniveau(135) geen significante hindernissen bestaan voor toetreding tot of expansie van de markt voor patiëntmonitoren, die het andere ondernemingen inclusief kleinere leveranciers onmogelijk zouden maken om reële concurrentiedruk uit te oefenen. (196) De markt voor PO-monitoren is een gedifferentieerde productmarkt. Het marktonderzoek laat in het bijzonder zien dat het aanbod van de vier voornaamste fabrikanten zich in hoge mate onderscheidt van het aanbod van kleinere concurrenten. Capaciteit speelt een ondergeschikte rol in de prijsbeslissingen van de fabrikanten. (197) Omgekeerd blijkt uit het marktonderzoek en uit externe studies(136) dat innovatie op het gebied van patiëntmonitoren een belangrijke parameter voor concurrentie is. Wat de klant betreft laat het onderzoek van de Commissie zien dat het feit dat een leverancier nieuwe producten kan ontwikkelen een belangrijke factor is bij de aankoop van monitoren. Marktdeelnemers noemen meestal de ontwikkeling van nieuwe parameters (in het bijzonder de parameters voor het meten van de diepte van anesthesie), de ontwikkeling van software die specifiek is aangepast voor gebruik in de operatiekamer en het productassortiment als de meest recente belangrijke innovatieve ontwikkelingen. Verdere belangrijke innovaties worden voor de komende jaren verwacht op het terrein van onder andere bewaking van de diepte van anesthesie en computertechnologie. (198) De aanmeldende partij stelt echter dat veel componenten van patiëntmonitoren op niet-exclusieve basis gekocht worden van oorspronkelijke fabrikanten (OEM) en dat geen van hen exclusieve toegang heeft tot externe leveranciers. Niettemin hebben verscheidene marktdeelnemers hierover hun bezorgdheid geuit en benadrukt dat het voor kleine leveranciers bijna onmogelijk is om toegang te krijgen tot door innovatieve OEM-leveranciers ontwikkelde technologieën vanwege hun allianties met grote fabrikanten. (199) Verder blijkt uit het marktonderzoek dat de ontwikkeling van een nieuwe PO-monitor tussen de twee en vijf jaar in beslag neemt en veel interne en wettelijke procedures en investeringen vereist. Van de verschillende marktspelers in de PO-sector worden GE en Instrumentarium samen met Siemens en Philips als de voornaamste innovatieve leveranciers beschouwd, terwijl kleine concurrenten niet worden genoemd. Onder die omstandigheden lijkt het onwaarschijnlijk dat kleine concurrenten de PO-markt kunnen betreden of dat de expansie van hun marktaandeel krachtig genoeg is om een significante concurrentiedruk op de fuserende entiteit uit te oefenen. (200) Om adequaat te kunnen reageren op een prijsverhoging van de gefuseerde entiteit, zou de benodigde ontwikkelingstijd van nieuwe producten voor Siemens en Philips ook onvermijdelijk leiden tot een moeilijke en kostbare herpositionering van hun productlijnen op de middellange termijn. (201) Ten aanzien van het belang van klantenservice en -ondersteuning laat het marktonderzoek zien dat bij de aankoop van PO-patiëntmonitoren de klanten waarde hechten aan onderhoud en service gedurende de hele levensduur van het product, d.w.z. gedurende zeven tot tien jaar. Dat houdt in dat leveranciers naast een goede naam en een bewezen reputatie ook een goed distributienetwerk moeten hebben. Hierover zegt de aanmeldende partij dat \"de belangrijkste spelers in de markt voor patiëntmonitoren door heel Europa(137) reeds lang gevestigde verkoop- en distributienetwerken hebben\". Omgekeerd werd niet aangetoond of aangegeven of dit ook voor kleinere concurrenten geldt. (202) De afwezigheid van kleinere ondernemingen en het strategische voordeel dat grote ondernemingen in dit opzicht hebben, wordt feitelijk bevestigd door externe studies zoals T for G, welke in het bijzonder vermeldt dat \"alle belangrijke spelers in de markten voor patiëntmonitoren, beademingsmachines en anesthesieapparatuur aanwezig zijn in de grote markten. De grotere ondernemingen zijn rechtstreeks aanwezig in alle markten: Agilent, Draeger, GE-Marquette en Siemens. Een onderneming als Datex werkt in bepaalde landen via zeer sterke distributeurs. Wat de prestaties betreft kunnen deze distributeurs als 'direct aanwezig' worden beschouwd. Kleine ondernemingen zijn niet in alle landen aanwezig\"(138). (203) In het licht van het bovenstaande is de Commissie van mening dat de gefuseerde entiteit in tegenstelling tot wat de aanmeldende partij beweert, geen significante concurrentiedruk zou ondervinden van andere ondernemingen in de PO-markten in de diverse lidstaten waar de entiteit al een sterke positie heeft. Gebrek aan compenserende koopkracht (204) De aanmeldende partij is van mening dat de gefuseerde entiteit desondanks geconfronteerd zal worden met krachtige kopers die de meest concurrerende aanbiedingen proberen te verkrijgen. Zij baseert haar argument op de volgende factoren: i) technische specificaties zijn belangrijk, maar er zijn verscheidene leveranciers die bijna altijd aan de eisen kunnen voldoen. Gezien de steeds krappere ziekenhuisbudgetten, die lang van tevoren worden vastgesteld, moeten leveranciers echter concurrerende prijzen hanteren; ii) ziekenhuizen kunnen aankopen uitstellen als hen geen verbeterde technologie en/of lagere prijzen worden aangeboden vanwege de beschikbaarheid van upgrades; iii) kopers kunnen van leverancier wisselen zonder onevenredige overstapkosten(139) te hoeven betalen. (205) Het onderzoek van de Commissie heeft de beweringen van de aanmeldende partij niet bevestigd. (206) Ten eerste is de aanmeldende partij van mening dat technische specificaties een belangrijke rol blijven spelen bij de koopbeslissing van een ziekenhuis. In ieder land heeft een grote meerderheid van de respondenten bevestigd dat het voorstel om PO-monitoren te kopen en de definitie van de specificaties waaraan de patiëntmonitoren moeten voldoen, bepaald worden door de anesthesisten, soms in samenwerking met biomedische ingenieurs. De beslissende invloed van anesthesisten bij de aankoop van een specifiek type patiëntmonitor wordt volgens het klantenonderzoek versterkt door het feit dat kwaliteit, prestatie (het vermogen van een product om aan de vereiste specificaties te voldoen) en service de belangrijkste factoren zijn voor de uiteindelijke koopbeslissing van een ziekenhuis. Externe studies zoals van T for G bevestigen deze volgorde van prioriteiten tijdens het besluitvormingsproces: \"Prestatie en kwaliteit zijn de belangrijkste criteria, gevolgd door service en duurzaamheid van het product. De prijs is duidelijk minder belangrijk(140).\" (207) Interne documenten van de aanmeldende partij laten verder zien dat leveranciers weten dat het beïnvloeden van anesthesisten tijdens het definiëren van de specificaties voor de inschrijving doorslaggevend kan zijn bij het gunnen van een opdracht. Zo staat in een van de interne documenten van GE dat [...]*(141). Al deze aspecten wijzen er sterk op dat het vermogen van de leverancier om aan de technische specificaties te voldoen voor ziekenhuizen nog steeds de belangrijkste factor is bij de aankoop van een specifiek merk monitor en dat de door de leveranciers aangeboden prijzen in de praktijk slechts een secundaire rol spelen. (208) Ten tweede blijkt uit het onderzoek van de Commissie, zoals eerder uitgelegd, dat in tegenstelling tot wat de aanmeldende partij beweert, doorgaans alleen grote leveranciers in staat zijn te voldoen aan de technische eisen van ziekenhuizen. Dit leidt tot een aanzienlijke vermindering van het aantal leveranciers dat gedurende het aankoopproces door ziekenhuizen op de voorkeurslijst wordt geplaatst. In de praktijk worden kopers bij de aankoop van PO-monitoren dus geconfronteerd met een beperkte keuze, aangezien in de allermeeste gevallen alleen (enkele van) de vier belangrijkste leveranciers door de ziekenhuizen op de voorkeurslijst worden geplaatst tijdens het biedingproces. Verder kan, zodra de inschrijvingen aan de hand van de behoeften van ziekenhuizen zijn georganiseerd, de daadwerkelijke aankoop realistisch gezien niet lang meer worden uitgesteld en vindt er vanaf de openingsdatum van de inschrijvingsprocedure concurrentie plaats. (209) Ten derde is het klantenbestand uiterst gefragmenteerd. Iedere individuele inschrijving vormt een uiterst beperkt deel van de omzet van een leverancier. Biedinggegevens van Instrumentarium onthulden dat van de [7000-8000]* biedingen in de EER [80-90]* % minder waard was dan 100000 EUR. In Frankrijk bedroeg het aandeel tussen 1998 en 2002 bijvoorbeeld [90-100]* %. De andere relevante landen(142) kenden dezelfde verhoudingen. Het ondergeschikte belang van individuele ziekenhuizen in de totale hoeveelheid verkopen van een leverancier wordt versterkt doordat er, vanwege de levensduur van monitoren, slechts incidenteel inschrijvingen hoeven te worden georganiseerd. De biedinggegevens van Instrumentarium onthullen bijvoorbeeld dat [70-80]* % van de Franse ziekenhuizen tussen 1998 en 2002 slechts één keer een inschrijving organiseerde waaraan de onderneming deelnam. (210) Daarom is de Commissie van mening dat klanten van de gefuseerde entiteit op de relevante markten niet in staat zullen zijn een significante compenserende koopkracht uit te oefenen. Conclusie (211) In het licht van het bovenstaande concludeert de Commissie dat de voorgenomen operatie een dominante positie zou creëren die een aanzienlijke belemmering zou vormen voor daadwerkelijke mededinging in de vijf landen Spanje, het Verenigd Koninkrijk, Zweden, Frankrijk en Duitsland. (212) In Spanje zou de fusie leiden tot de combinatie van de onbetwiste nummer een (Instrumentarium, [50-60]* %) met de nummer twee (GE, [20-30]* %) en de gefuseerde entiteit een marktaandeel van gemiddeld [80-90]* % opleveren over de afgelopen drie jaar. Siemens, de overblijvende op één na grootste speler, bezit een marktaandeel van [0-10]* %. Daarnaast blijkt GE de grootste concurrentiedruk op Instrumentarium uit te oefenen: GE concurreerde in [60-70]* % van alle inschrijvingen met Instrumentarium en werd de runner-up bij [60-70]* % van de inschrijvingen die door Instrumentarium werden gewonnen. Ten slotte hadden de fuserende partijen geen of slechts één andere concurrent tegenover zich in [60-70]* % van de inschrijvingen waarbij ze elkaar ontmoetten. (213) Wat het Verenigd Koninkrijk betreft zou het gecombineerde marktaandeel van de nieuwe entiteit over de afgelopen drie jaar gemiddeld [80-90]* % hebben bedragen, terwijl Philips [0-10]* % van de markt zou hebben en Siemens minder dan [0-10]* %. De fusie zou nog veel schadelijker zijn, aangezien de fuserende partijen in [60-70]* % van de inschrijvingen waarbij GE en Instrumentarium elkaar beconcurreerden geen concurrent hebben en geen of slechts één andere concurrent in [80-90]* % van de inschrijvingen. (214) Op de Zweedse markt bedroeg het gemiddelde gecombineerde marktaandeel van de fuserende partijen de afgelopen drie jaar maar liefst [70-80]* %. Gezien het grote marktaandeel ([60-70]* %) van Instrumentarium zal de toevoeging van het marktaandeel van [0-10]* % van GE waarschijnlijk een significante invloed op de markt hebben. De sterke indicaties van de significante marktmacht van de nieuwe entiteit, die volgen uit het gecombineerde marktaandeel, werden door de biedinggegevens niet weersproken. (215) In Duitsland zou de gefuseerde entiteit met afstand marktleider worden met een gemiddeld gecombineerd marktaandeel van [50-60]* % over de afgelopen drie jaar. De tweede speler, Siemens, bezit een significant marktaandeel ([0-10]* %). De analyse van inschrijvingen uit het verleden laat echter zien dat GE, ook al is het een kleinere speler, toch een veel sterkere concurrentiedruk op Instrumentarium uitoefent dan Siemens of (in nog sterkere mater) Philips. Wat de aanwezigheid betreft bood GE in [50-60]* % tot [70-80]* % van alle inschrijvingen tegen Instrumentarium, terwijl Siemens in slechts [20-30]* % van de gevallen met Instrumentarium concurreerde en Philips in [10-20]* %. Voorts hadden GE en Instrumentarium bij de meeste inschrijvingen waaraan zij deelnamen geen andere concurrent ([40-50]* %) of slechts één marginale speler als rivaal ([30-40]* %). Wat de runners-up betreft, concludeert de studie van de aanmeldende partij dat GE runner-up was in [30-40]* % van de door Instrumentarium gewonnen biedingen, in vergelijking met [30-40]* % voor Philips en [10-20]* % voor Siemens. (216) In Frankrijk bezat de gefuseerde entiteit over de afgelopen drie jaar een groot marktaandeel ([50-60]* %) met een significante overlapping ([0-10]* %). De daarop volgende speler, Philips, bezat de helft minder marktaandelen ([20-30]* %) dan de partijen en ontmoette hen slechts sporadisch ([10-20]* %), terwijl GE in [70-80]* % van alle inschrijvingen met Instrumentarium concurreerde. GE en Instrumentarium lijken dus de sterkste concurrentiedruk op elkaar uit te oefenen. Dit werd ook bevestigd door de econometrische analyse van de kortingen van GE en Draeger. Deze analyse laat zien dat GE of haar distributeur Draeger door de aanwezigheid van Instrumentarium bij een inschrijving prijzen boden die gemiddeld [5-10]* % tot [15-20]* % lager waren. (217) Daaruit concludeerde de Commissie dat de fusie in de bovengenoemde lidstaten zal leiden tot het ontstaan van een nieuwe entiteit met een groot marktaandeel maar ook de significante concurrentiedruk zal wegnemen die de twee fuserende partijen vóór de operatie op elkaar uitoefenden. Ten gevolge van de fusie zou de gefuseerde entiteit dus in staat zijn in de genoemde vijf landen aanzienlijk onafhankelijk te opereren van haar klanten en concurrenten en derhalve de aan klanten berekende prijzen significant te verhogen. (218) Op grond van alle hierboven genoemde redenen is de Commissie tot de slotsom gekomen dat de aangekondigde concentratie onverenigbaar is met de gemeenschappelijke markt en de werking van de EER-overeenkomst, aangezien de concentratie in Frankrijk, Duitsland, Spanje, Zweden en het Verenigd Koninkrijk een dominante positie in de markt voor PO-monitoren tot gevolg heeft, op grond waarvan de daadwerkelijke mededinging zoals bedoeld in artikel 2, lid 3, van de concentratieverordening op een wezenlijk deel van de gemeenschappelijke markt aanzienlijk wordt belemmerd. 1.2. CC-monitoren (219) Volgens de door de aanmeldende partij in Formulier CO verstrekte gegevens zou de concentratie in het geval van CC-monitoren tot de volgende marktaandelen leiden: Tabel 9 CC-patiëntmonitoren >RUIMTE VOOR DE TABEL> Bron: de aanmeldende partij. (220) Op basis van het onderzoek van de Commissie(143) zouden de marktaandelen als volgt zijn: Tabel 10 >RUIMTE VOOR DE TABEL> Bron: het marktonderzoek van de Commissie. (221) Het EER-marktaandeel van de partijen zou [25-30]* % bedragen, na Philips ([30-35]* %), en zou gelijk zijn aan dat van Siemens ([20-25]* %). GE/Instrumentarium zal naast Siemens en Philips een van de drie grote marktspelers worden. Op nationaal niveau zou de fusie in enkele landen (Oostenrijk, Finland, Griekenland, het Verenigd Koninkrijk, Ierland, Italië en Nederland) tot substantiële overlappingen leiden. (222) In tegenstelling tot de PO-markt hebben andere fabrikanten een belangrijker marktaandeel in de markt voor CC-monitoren. Zoals uit het marktonderzoek is gebleken, wordt dit veroorzaakt doordat de behoefte aan uiterst technische parameters in vele CC-sectoren minder dringend is dan in de PO-sector. Het totale marktaandeel van de kleine en middelgrote ondernemingen inclusief Datascope is dus belangrijker. Vele van deze marginale spelers zijn bij talloze klanten echter onbekend en worden als het goedkope segment van de markt beschouwd. De meeste klanten zien hen niet als geloofwaardige concurrenten van GE, Instrumentarium, Siemens of Philips. (223) Aangezien het verkoopproces van CC-monitoren meestal plaatsvindt door middel van een biedingprocedure, waarbij de technische specificaties doorgaans worden bepaald door de artsen van de betrokken medische afdeling, heeft de Commissie nader onderzoek gedaan naar de feitelijke concurrentiedruk van elk van de fuserende ondernemingen op de markt en naar het te verwachten effect van de fusie op de prijzen. Mate van substitueerbaarheid (224) De analyse van de mededingingsvoorwaarden in deze biedingmarkt heeft verder bevestigd dat Instrumentarium en GE niet als nauwe substituten kunnen worden beschouwd. (225) De Commissie heeft hetzelfde type statistische analyse als omschreven in het gedeelte met betrekking tot de PO-patiëntmonitoren uitgevoerd. Uit de analyse bleek dat van de 2727 geïdentificeerde inschrijvingen in de EER, waarvan alle noodzakelijke informatie beschikbaar was, Instrumentarium in [20-30]* % van de gevallen met GE geconfronteerd werd, in [30-40]* % met Philips en in [20-30]* % met Siemens. Dat betekent dat Instrumentarium vaker met Philips moest concurreren dan met GE. Bovendien hadden de fuserende partijen bij de inschrijvingen waarbij zij beide aanwezig waren in [70-80]* % van de gevallen twee of meer andere concurrenten tegenover zich en in [80-90]* % van de gevallen Philips of Siemens of beide concurrenten. Derhalve werden de partijen bij de meeste inschrijvingen waarbij zij elkaar ontmoetten, geconfronteerd met een aanzienlijk aantal concurrenten. (226) De aanmeldende partij voerde een statistische studie(144) uit om te beoordelen hoe vaak GE en Instrumentarium winnaar of runner-up waren. In de biedingen die GE in de afgelopen vijf jaar gewonnen heeft, blijkt Instrumentarium in slechts [10-20]* % van de gevallen(145) (van [200-300]* inschrijvingen) op EER-niveau de runner-up te zijn, ver achter Philips ([60-70]* %). Per land beschouwd is deze verhouding vrijwel overal vergelijkbaar, behalve in Nederland, waar Instrumentarium in [70-80]* % van de gevallen runner-up van GE is. De uitkomst is echter gebaseerd op slechts vier inschrijvingen en is derhalve niet statistisch significant. Prijseffect (227) Hoewel Instrumentarium en GE geen nauwe substituten lijken te zijn, zouden zij via hun prijsbeleid prijsdwang op elkaar kunnen uitoefenen. Om dit mogelijke effect te beoordelen, voerde de Commissie hetzelfde type prijsanalyse uit als beschreven in het gedeelte met betrekking tot PO-patiëntmonitoren op basis van de biedinggegevens die door de aanmeldende partij en haar belangrijkste concurrenten verstrekt werden(146). (228) In tegenstelling tot de analyse van PO-patiëntmonitoren werd bij de analyse van de biedinggegevens van Philips, Instrumentarium en GE geen statistisch significant prijseffect geconstateerd. Conclusie (229) De fusie zal de marktpositie van de partijen in de CC-markten versterken. GE/Instrumentarium zal naast Siemens en Philips een van de drie grote marktspelers worden. Echter, gezien de bovengenoemde marktaandelen en de statistische analyse van biedinggegevens concludeert de Commissie dat de combinatie van de marktposities van de partijen niet zal leiden tot een dominante positie die daadwerkelijke mededinging aanzienlijk zou belemmeren. 2. Mobiele C-bogen Marktaandelen (230) In een aantal lidstaten overlappen de activiteiten van de partijen elkaar horizontaal op het gebied van i) vasculaire C-bogen en ii) basis C-bogen. Bij de cardiologische C-bogen treedt geen overlapping op, aangezien alleen GE actief is in deze markt en Instrumentarium niet. (231) Volgens de aanmeldende partij zou de operatie leiden tot de volgende marktaandelen op het gebied van vasculaire en basis C-bogen, op grond van de waarde(147). De onderste rij geeft de totale marktomvang per land weer in miljoenen euro's. Tabel 11 Vasculaire C-bogen - Nationale marktaandelen naar waarde >RUIMTE VOOR DE TABEL> Bron: de aanmeldende partij. Tabel 12 Basis C-bogen - Nationale marktaandelen naar waarde >RUIMTE VOOR DE TABEL> Bron: de aanmeldende partij. (232) Het marktonderzoek van de Commissie bevestigt in grote lijnen de door de aanmeldende partij genoemde marktaandelen, in het bijzonder wat betreft de relatieve verkopen van de vier grootste spelers, GE, Instrumentarium, Siemens en Philips. (233) Bij de vasculaire C-bogen is vooral in Oostenrijk ([...]* %), België ([...]* %), Duitsland ([...]* %), Frankrijk ([...]* %) en Italië ([...]* %) sprake van een groot marktaandeel. (234) Op de markt voor basis C-bogen zal de gecombineerde entiteit een groot marktaandeel verwerven met overlappende activiteiten in bijvoorbeeld België ([...]* %), Denemarken ([...]* %), Duitsland ([...]* %), Finland ([...]* %), Frankrijk ([...]* %) en Spanje ([...]* %). (235) Het gemiddelde marktaandeel van de partijen binnen de EER bedraagt volgens hun eigen cijfers [40-50]* % voor vasculaire C-bogen respectievelijk [40-50]* % voor basis C-bogen. (236) Hoewel de marktaandelen op de grotere markten tussen 2000 en 2002 vrij stabiel waren, fluctueren zij sterk in de kleinere lidstaten, waar per jaar soms niet meer dan een handvol apparaten wordt verkocht en afzonderlijke orders grote schommelingen in het marktaandeel kunnen veroorzaken. In Oostenrijk had GE/Instrumentarium bijvoorbeeld in 2002 een gecombineerd marktaandeel van [80-90]* %, terwijl dit in 2000 slechts [30-40]* % bedroeg. In België hadden de partijen [50-60]* % in 2002, ten opzichte van [10-20]* % het jaar daarvoor. Soortgelijke schommelingen in het marktaandeel kunnen worden waargenomen op de markt voor basis C-bogen. (237) Tijdens het marktonderzoek verklaarde de meerderheid van de respondenten dat de prijzen voor C-bogen de laatste vijf jaar stabiel of dalend zijn geweest. (238) Capaciteitsbeperkingen lijken een relatief kleine rol te spelen bij de beslissingen van fabrikanten inzake prijs en kwantiteit. (239) De tabellen met marktaandelen tonen verder dat vier spelers - GE, Instrumentarium (Ziehm), Siemens en Philips - ieder significante marktaandelen bereiken in een reeks EER-landen. Daarbij vervaardigen zowel GE, Siemens als Philips een uitgebreid assortiment medische apparatuur en hebben de drie ondernemingen een sterke distributiecapaciteit binnen de EER (en wereldwijd). Instrumentarium heeft eveneens sterke posities op verscheidene markten voor medische apparatuur, zij het met een wat smallere productportefeuille. (240) Daarnaast is uit het marktonderzoek van de Commissie gebleken dat de klanten C-bogen beschouwen als relatief minder gedifferentieerd dan andere medische hulpmiddelen, in het bijzonder systemen voor anesthesietoediening en patiëntmonitoren. Hoewel het falen van een C-boogapparaat ernstige gevolgen kan hebben, leidt het normaliter niet tot onmiddellijk levensbedreigende situaties (zoals bij anesthesietoediening of intensive care beademing). Bovendien kunnen de belangrijkste kwaliteits- en prestatieparameters van een C-boogapparaat (zoals beeldkwaliteit of -behandeling) van tevoren door een potentiële klant beoordeeld worden, terwijl deze voor andere apparatuurtypen zijn \"verankerd\" in de staat van dienst en reputatie van de leverancier. (Systemen voor anesthesietoediening zijn ook hier het meest treffende voorbeeld van de laatstgenoemde productcategorie.) De overstap van de ene naar de andere hoofdleverancier van C-bogen is dus relatief gemakkelijker. (241) Een aantal nichespelers waaronder Sias, Eurocolumbus, Apelem, Metaltronica en anderen bereiken een bescheiden marktaandeel, voornamelijk in Italië. Zij zijn over het algemeen onbekend bij klanten buiten hun thuisland en worden door hen aan de onderkant van de markt geplaatst. De meeste klanten beschouwen hen niet als geloofwaardige concurrenten voor GE, Instrumentarium, Siemens of Philips. (242) In tegenstelling hiertoe waren de in het marktonderzoek van de Commissie onderzochte ziekenhuizen over het algemeen van mening dat GE, Instrumentarium, Siemens en Philips alle vier vasculaire en basis C-bogen leveren van vergelijkbare kwaliteit en dat zij een verantwoord alternatief zouden vormen in reactie op zelfs een geringe relatieve prijsstijging. Na de fusie zullen er dus drie concurrenten overblijven met een uitgebreide portefeuille van medische apparatuur en sterke distributiemogelijkheden op elk van de nationale markten waar de activiteiten van de partijen elkaar op het gebied van vasculaire of basis C-bogen overlappen. Mate van substitueerbaarheid (243) De aanmeldende partij heeft een analyse van winst-verliesgegevens voorgelegd ter ondersteuning van haar visie dat de marktaandelen van GE/Instrumentarium de concurrentiedruk van de aangemelde transactie onjuist weergeven en zelfs overschatten. Omdat de studie slechts een beperkt aantal meetgegevens omvat, heeft de analyse van de aanmeldende partij betrekking op inschrijvingen voor alle categorieën mobiele C-bogen gedurende de periode 1998-2003. De analyse bekijkt het aantal keren dat Instrumentarium, in vergelijking met andere concurrenten, als runner-up werd geselecteerd bij inschrijvingen die door GE(148) werden gewonnen. Alleen met betrekking tot Duitsland is deze analyse ook uitgevoerd voor inschrijvingen die Instrumentarium(149) heeft gewonnen. (244) Op basis van de biedingen die GE heeft gewonnen, wordt Siemens op EER-niveau in [40-50]* % van alle gevallen als runner-up genoteerd, gevolgd door Philips [30-40]* % en Instrumentarium [0-10]* %. Andere concurrenten, waaronder SIAS, Eurocolumbus en Gilardoni, nemen [0-10]* % voor hun rekening en vervullen alleen in Italië een significante rol, naast Finland ([...]* tussen 1998 en 2003) en Spanje ([...] *). Volgens deze gegevens kwalificeert Instrumentarium zich aanzienlijk minder vaak dan Siemens en Philips als runner-up in alle landen, behalve in [...]*, waar het [...]* met Philips(150) is. Instrumentarium verschijnt minder vaak als runner-up dan verwacht zou worden indien alle leveranciers evenzeer substitueerbaar(151) zouden zijn. (245) Op basis van de door Instrumentarium gewonnen biedingen (alleen in Duitsland) is Philips runner-up in [50-60]* % van de gevallen, gevolgd door Siemens ([20-30]* %) en GE ([10-20]* %). Geen enkele andere onderneming wordt in dit land als runner-up genoemd. Opnieuw staat GE minder vaak vermeld als runner-up dan men zou verwachten indien alle leveranciers even nauwe substituten zouden zijn. (246) Zodoende lijken de door de aanmeldende partij verstrekte biedinggegevens aan te tonen dat in dit geval de marktaandelen het effect van de gecombineerde marktmacht van GE en van Instrumentarium na de fusie overschatten. Prijseffect (247) Wat betreft patiëntmonitoren heeft de Commissie haar eigen analyse uitgevoerd van een uitgebreidere reeks biedinggegevens die zij bij de partijen en de belangrijkste concurrenten verzameld heeft(152). Het doel was het effect van de gezamenlijke aanwezigheid van GE en Instrumentarium op de prijzen in voorgaande biedingronden te bepalen, evenals het eventuele prijseffect dat de verwijdering van Instrumentarium als onafhankelijke concurrent zou hebben. (248) De resultaten van deze uitgebreide empirische beoordeling gaven aan dat zowel de aanwezigheid van Instrumentarium als onafhankelijke bieder als het aantal bieders bij een bieding geen systematische invloed had op de hoogte van de kortingen die GE in haar offertes aanbood. In geen van de modellen die door de Commissie berekend werden was de coëfficiënt van de dummyvariabele die de aanwezigheid van Instrumentarium in de bieding vastlegde, statistisch significant. Dergelijke bevindingen blijven overeind, ongeacht de berekeningswijze van de korting of de vervanging daarvan, de vraag of de belangrijkste Europese markten collectief of individueel worden beschouwd (voor zover de gegevens het toelaten) en of men zich richt op alleen gewonnen biedingen of alle biedingen (zowel gewonnen als verloren biedingen). Conclusie (249) De aangemelde transactie zal in verscheidene lidstaten leiden tot een relatief groot marktaandeel op de markten voor vasculaire en basis C-bogen. Niettemin zullen er na de totstandkoming in beide markten drie geloofwaardige concurrenten overblijven met een uitgebreide portefeuille van medische producten met leidende marktposities in ten minste enkele markten voor medische producten en een sterke distributiecapaciteit in alle EER-landen. De kracht van marktaandelen als indicator van marktmacht wordt in dit geval beperkt door de grote volatiliteit van de marktaandelen, in het bijzonder in de kleinere lidstaten, het feit dat de producten van de partijen relatief ver afgelegen substituten zijn, zoals de winst-verliesanalyse aangeeft, en de geringe mate van differentiatie tussen het productaanbod van de marktleiders. Ten slotte heeft de econometrische analyse van de biedinggegevens door de Commissie geen prijseffecten laten zien als gevolg van de gezamenlijke aanwezigheid van GE en Instrumentarium bij inschrijvingen voor C-boogapparatuur. (250) De analyse leidt tot dezelfde conclusie wanneer een bredere productmarkt, die alle mobiele C-boogapparatuur omvat als basis wordt gebruikt. (251) Gezien deze elementen besluit de Commissie dat de combinatie van de marktposities van de partijen niet zal leiden tot het ontstaan van een dominante machtspositie tengevolge waarvan daadwerkelijke mededinging op het gebied van mobiele C-bogen aanzienlijk belemmerd zou worden. 3. Mammografieapparatuur A. Analoge mammografie (252) Zowel GE als Instrumentarium is actief op de markt voor analoge mammografie en de voorgenomen transactie zal daarom leiden tot horizontale overlapping. Tengevolge van de transactie zal GE/Instrumentarium in de EER en in bijna alle lidstaten marktleider worden op het gebied van analoge mammografieapparatuur. Algemene marktkenmerken (253) Het marktonderzoek heeft aangetoond dat de markt voor analoge mammografie een rijpe markt is geworden. (254) Aan de aanbodzijde benadrukken zowel het marktonderzoek(153) als de externe studies die door de aanmeldende partij(154) verstrekt zijn dat de analoge technologie een volwassen technologie is (\"technologie die haar grenzen heeft bereikt\") en innovaties meestal beperkt blijven tot eigenschappen zoals beeldkwaliteit. (255) De producenten van analoge mammografieapparatuur zijn hoofdzakelijk monteurs, aangezien zij een groot deel van hun basisproducten (circa [70-80]* %) betrekken van externe onderdelenleveranciers. De concurrentie in deze markt wordt voornamelijk gestuurd door investeringen in reputatie, kwaliteit, serviceverlening bij de producten en door de prijzen. (256) Aan de vraagzijde daalt de verkoop van analoge mammografieapparatuur op alle fronten, in termen van zowel eenheden als waarde en ontstaat de vraag voornamelijk uit vervanging van verouderd materiaal. (257) Deze dalende tendens in de vraag naar analoge mammografieapparatuur zal naar verwachting in de toekomst toenemen als gevolg van de overgang naar digitale apparatuur. Het marktonderzoek heeft aangetoond dat een significant aantal klanten overweegt om analoge mammografieapparatuur om te bouwen tot digitale apparatuur of in de komende drie jaar full-field digitale apparatuur aan te schaffen. Deze overgang naar digitale apparatuur(155) is door alle producenten bevestigd. Naar verwachting zal in 2004 40 % van de opbrengsten voor mammografieapparatuur afkomstig zijn uit digitale apparatuur, oplopend tot 60 % in 2006(156). Marktaandelen (258) Wat betreft monitoren en C-bogen geeft de aanmeldende partij aan dat wegens het gebrek aan betrouwbare, algemeen toegankelijke bronnen, de marktaandeelberekeningen zijn gebaseerd op haar eigen beste schattingen, gebruikmakend van haar eigen verkoopgegevens en de verkoopgegevens van COCIR (het Europese comité voor de coördinatie van de radiologische elektromedische industrie), een groep van vijf bedrijven van medische apparatuur (Instrumentarium, Draeger, Duitsland, Philips, en Siemens)(157). De aanmeldende partij is van mening dat haar positie in deze berekening wordt overschat doordat het problematisch is om de verkopen van de kleinere concurrenten via onafhankelijke distributeurs te bepalen. (259) De Commissie heeft daarom een eigen berekening van de marktaandelen gemaakt op basis van haar verzoek om informatie over de verkoopcijfers van mammografieapparatuur aan de fuserende partijen en hun concurrenten op de desbetreffende markt. (260) Op basis van de reacties op haar verzoek om informatie schat de Commissie dat de concentratie zal leiden tot een gecombineerd EER-marktaandeel van [35-40]* % voor analoge mammografie. Siemens, de belangrijkste concurrent, beheerst [20-25]* % van de markt. Van de overige spelers op de markt bezit Planmed ongeveer [10-15]* %, terwijl Hologic/Lorad, Giotto en Metaltronica minder dan [10-15]* % voor hun rekening nemen. (261) Volgens de verzamelde gegevens zou de transactie op de markt voor analoge mammografie op nationaal niveau leiden tot de volgende marktaandelen op basis van waarde(158). De onderste rij geeft de totale marktomvang per land in miljoenen euro's aan. Tabel 13 Analoge mammografie - Nationale marktaandelen 2002 >RUIMTE VOOR DE TABEL> Bron: het onderzoek van de Commissie. Tabel 14 Analoge mammografie - Nationale marktaandelen 2001 >RUIMTE VOOR DE TABEL> Bron: het onderzoek van de Commissie. Tabel 15 Analoge mammografie - Nationale marktaandelen 2000 >RUIMTE VOOR DE TABEL> Bron: het onderzoek van de Commissie. (262) De Commissie is van mening dat marktaandelen een eerste indicatie vormen bij het bepalen van de relatieve marktpositie van de diverse concurrenten vanuit het standpunt van de klant. Marktaandelen bevatten belangrijke informatie aangezien zij de daadwerkelijke aankoopbeslissingen van klanten in een bepaald jaar weergeven. (263) De fusie zal leiden tot significante overlappingen op vele nationale markten met een gecombineerde marktaandeel van meer dan 40 % in 2002 in België, Frankrijk, Duitsland, Griekenland, Italië, Portugal, en Spanje. Alleen in Griekenland zullen de partijen een marktaandeel van meer dan 50 % bereiken met een substantiële overlapping (zeker meer dan 5 %) (gecombineerde marktaandelen: [...]* %) terwijl de partijen in Portugal een marktaandeel van [70-75]* % zullen bereiken, echter met een minimale overlapping (GE: [65-70]* %; Instrumentarium: [0-5]* %). (264) Bij nadere beschouwing van de ontwikkeling van het gecombineerde marktaandeel van GE/Instrumentarium daalt dit zowel op EER-niveau ([35-40]* % in 2002, [50-55]* % in 2001 en [45-50]* % in 2000) als in de landen waar de fusie tot een significante overlapping leidt. In Frankrijk bijvoorbeeld, daalde het gecombineerde marktaandeel van [50-55]* % in 2000 tot [50-55]* % in 2001 en [40-45]* % in 2002, terwijl het marktaandeel in Italië daalde van [55-60]* % in 2000 tot [50-55]* % in 2001 en [45-50]* % in 2002. (265) In Griekenland en Portugal, waar de marktaandelen van de partijen boven de 50 % liggen, daalde het gecombineerde marktaandeel in 2002. In Portugal daalde het marktaandeel van [80-85]* % in 2001 tot [70-75]* % in 2002 en in Griekenland van [60-65]* % in 2001 tot [50-55]* % in 2002. (266) Verder blijft in alle landen met significante overlappingen een aantal geloofwaardige concurrenten aanwezig. Naast Siemens, de tweede speler op bijna alle markten, zullen Planmed, Hologic/Lorad, Philips, Giotto en Metaltronica in veel van deze landen geloofwaardige concurrenten blijven. Hologic/Lorad had bijvoorbeeld een aanzienlijk marktaandeel in België en is aanwezig op de markten van Frankrijk, Griekenland en Spanje, terwijl Planmed in Frankrijk een aanmerkelijk marktaandeel heeft en aanwezig is op de markt van Italië en Portugal. Giotto en Metaltronica, ten slotte, zijn significant aanwezig op de Italiaanse markt. Particuliere/publieke klanten en het aankoopproces (267) Het marktonderzoek heeft aangetoond dat de vraag naar mammografieapparatuur, in tegenstelling tot de vraag naar patiëntmonitoren en C-bogen, in belangrijke mate van particuliere organisaties komt. Volgens verkoopgegevens van GE was bijna [50-70]* %(159) van haar klanten van de afgelopen vijf jaar afkomstig uit particuliere organisaties. Het zelfde aandeel geldt voor de verkopen van Instrumentarium(160). (268) Bovendien verschilt het percentage van de publieke of particuliere vraag per lidstaat, aangezien deze ook afhangt van het bestaan van nationale screeningprogramma's en nationale bepalingen die de betrokkenheid van zelfstandig werkende artsen toelaten. In Frankrijk bijvoorbeeld, vormen aankopen door de particuliere sector bijna [80-90]* % van de markt, terwijl in Italië [70-80]* % van de mammografieapparatuur door openbare ziekenhuizen wordt gekocht(161). (269) In tegenstelling tot publieke organisaties, waar apparatuur meestal via aanbestedingen wordt verworven, is voor particuliere aankopen geen inschrijvingsprocedure vereist. Hoewel enkele zelfstandig werkende artsen wellicht inschrijvingsprocedures gebruiken, zijn de meeste aankopen gebaseerd op offertes van de lokale vertegenwoordiger of distributeur van de leveranciers. (270) Ook voor publieke organisaties die verplicht zijn om aanbestedingen uit te schrijven voor de aankoop van kostbare apparatuur zoals mammografieapparatuur, is de lokale aanwezigheid van de leverancier of zijn distributeur noodzakelijk. Uit het marktonderzoek kwam naar voren dat de keus voor een bepaalde leverancier eerder gebaseerd is op het principe van \"economisch meest voordelige\" aanbieding dan op de \"laagste prijs\", aangezien de prijs één van de belangrijke factoren is naast specificaties, kwaliteit, after-sales service en onderhoud van het mammografieapparaat. Bijgevolg kan aan potentiële leveranciers die op de aanbesteding reageren, worden verzocht de verschillende eigenschappen van het ingeschreven materiaal te demonstreren aan de radioloog, d.w.z. de relevante besluitvormer in het koopproces(162). (271) De aanmeldende partij stelt ook dat de markt voor mammografieapparaten een biedersmarkt is, waar de marktaandelen niet als een indicatie voor marktmacht kunnen worden beschouwd. Daarbij heeft de aanmeldende partij een analyse van winst-verliesgegevens ingediend om haar bewering te staven, dat de marktaandelen van GE/Instrumentarium geen juiste weergave, maar veeleer een overschatting zijn van de concurrentiedruk van de aangemelde transactie. (272) De markt voor mammografieapparatuur verschilt niet significant van een standaard gedifferentieerde productmarkt. Wanneer de producten worden verworven door middel van een inschrijvingsproces, komt de voorkeur van klanten tot uiting in de technische specificaties van de inschrijving, die op hun beurt bepalend zijn voor het aantal in aanmerking komende bieders. Klanten hebben een individuele voorkeur voor specifieke apparaten en zullen alleen overwegen een ander model te kiezen als reactie op een min of meer significante prijsverhoging (ten opzichte van concurrenten). Zodoende vormt de relatief grote substitueerbaarheid van de verschillende producten, zelfs binnen dezelfde relevante productmarkt, een belangrijke parameter voor de concurrentie binnen deze markten en heeft zij een grote invloed op de marktmacht van de leveranciers. Marktaandelen bevatten dus belangrijke informatie aangezien ze de feitelijke koopbeslissingen van klanten in een bepaald jaar weergeven. Mate van substitueerbaarheid (273) Met betrekking tot patiëntmonitoren en C-bogen heeft de aanmeldende partij een statistische analyse uitgevoerd om de mate van substitueerbaarheid van de fuserende partijen te beoordelen. Het aantal gevallen waarbij Instrumentarium in vergelijking met andere concurrenten runner-up was bij door GE(163) gewonnen biedingen werd hierbij als indicatie gehanteerd. (274) Siemens blijkt de concurrent te zijn die zowel op EER-niveau als binnen elk land afzonderlijk het meest frequent als runner-up na GE wordt vermeld. Op EER-niveau is Siemens runner-up in [50-60]* % van de inschrijvingen, tegenover Philips met [0-10]* % en Instrumentarium, Planmed en Hologic/Lorad met [0-10]* %. Deze resultaten zouden niettemin met enige terughouding moeten worden gehanteerd, aangezien de verdeling van inschrijvingen over de diverse landen niet de relatieve omvang van de nationale markten reflecteert. (275) Op nationaal niveau is Siemens de meest frequente runner-up met percentages variërend van [40-50]* % (Frankrijk) tot [80-90]* % (België). Instrumentarium daarentegen wordt als runner-up genoteerd met een aandeel van [0-10]* % (Italië) en [30-40]* % (Spanje). Opmerkelijk is dat Instrumentarium in sommige landen bij lange na niet de concurrent blijkt te zijn die de sterkste concurrentiedruk op GE uitoefent. Dit is bijvoorbeeld het geval in Frankrijk (Siemens: [40-50]* %; Planmed: [10-20]* %; Philips: [0-10]* %; Instrumentarium: [0-10]* %), Duitsland (Siemens: [70-80]* %; Philips [10-20 %] *; Instrumentarium: [0-10]* %) en het Verenigd Koninkrijk (Siemens: [80-90]* %; Hologic/Lorad: [0-10]* % Instrumentarium: [0-10]* %). (276) Bijgevolg lijkt de door de aanmeldende partij ingediende analyse aan te tonen dat Siemens een sterkere concurrentiedruk op GE uitoefent dan Instrumentarium. Dit is ook het geval voor andere concurrenten op nationaal niveau. Prijseffect (277) Daarnaast heeft de Commissie haar eigen analyse uitgevoerd van het vermoedelijke prijseffect van de fusie op basis van een uitgebreide reeks biedinggegevens die zij heeft verzameld onder de partijen en de belangrijkste concurrenten(164). Het doel was het effect van de gezamenlijke aanwezigheid van GE en Instrumentarium op de prijzen in voorgaande biedingronden te bepalen, evenals het eventuele prijseffect dat de verwijdering van Instrumentarium als onafhankelijke concurrent zou hebben. (278) De uitkomsten van deze empirische beoordeling toonden aan dat de aanwezigheid van Instrumentarium als onafhankelijke bieder op de veiling en het aantal bieders geen enkele systematische invloed lijken te hebben gehad op de hoogte van de korting die GE in haar bieding aanbood. In geen van de modellen die door de Commissie berekend werden was de coëfficiënt van de dummyvariabele die de aanwezigheid van Instrumentarium in de bieding vastlegde, statistisch significant. Dergelijke bevindingen blijven overeind, ongeacht de berekeningswijze van de korting of de vervanging daarvan, de vraag of de belangrijkste Europese markten collectief of individueel worden beschouwd (voor zover de gegevens het toelaten) en of men zich richt op alleen gewonnen biedingen of alle biedingen (zowel gewonnen als verloren biedingen). Conclusie (279) In het licht van alle bovengenoemde elementen, de algemene marktkenmerken, de marktaandelen en de economische analyse, is de Commissie van mening dat de acquisitie niet zal leiden tot het ontstaan of versterken van een dominante machtspositie op de markt voor analoge mammografieapparatuur, die een aanzienlijke belemmering zou vormen voor daadwerkelijke mededinging op de gemeenschappelijke markt of een substantieel deel daarvan. B. Digitale mammografie Opkomende markt - potentiële concurrentie (280) De vraag naar digitale apparatuur zal naar verwachting aanzienlijk groeien, aangezien de betere contrastresolutie en andere beeldkenmerken van digitale mammografie het vermogen om kanker in een vroegtijdig stadium op te sporen zullen verbeteren en het aantal fouten in het opsporingsproces (zogeheten vals-positief meldingen) zullen verminderen. Men verwacht dat deze markt in 2004 40 % van de totale omzet van mammografie-instrumenten zal vertegenwoordigen, oplopend tot 60 % in 2006. Deze groei vloeit ook voort uit andere voordelen die de digitale technologie biedt, zoals een lagere stralingsdosis en andere aan digitale technologie verbonden voordelen zoals de geschiktheid van gebruikerssoftware, digitale overdracht en beeldopslag. Voorts wordt verwacht dat digitale technologie nieuwe toepassingen zal bewerkstelligen, zoals 3D (tomosynthese) en de combinatie met echografie. Al deze factoren zullen nieuwe elementen in de mededingingssituatie tot gevolg hebben. (281) Op het gebied van digitale mammografie is GE een toonaangevende leverancier, die drie jaar geleden als eerste digitale apparatuur introduceerde. De aanmeldende partij bevestigt dat zij een [...]* heeft, maar [...]*(165). Aangezien er geen overlappingen tussen de partijen zijn, zouden de effecten van de concentratie op deze markt voortkomen uit de vermindering van potentiële concurrentie, aangezien Instrumentarium plannen heeft om deze markt te betreden. (282) Het marktonderzoek heeft aangetoond dat alle huidige leveranciers van analoge mammografieapparatuur zich op de digitale markt(166) begeven. Vooral Siemens, Hologic/Lorad en Fischer houden zich inmiddels bezig met de verkoop van digitale apparatuur, terwijl Planmed, Giotto, en Metaltronica begonnen zijn met de actieve marketing van hun digitale apparatuur. Al deze bedrijven hebben op digitaal gebied reeds significante investeringen in onderzoek en ontwikkeling gedaan, om een product te ontwikkelen dat vergelijkbaar is met of superieur aan dat van GE. Verder wordt verwacht dat nieuwe concurrenten de markt zullen betreden, zoals Sectra en Kodak. (283) Meer in het algemeen wordt de toegang tot deze markt bevorderd door bedrijven die digitale apparaten aanbieden die vergelijkbaar zijn met de door GE gebruikte toestellen, in het bijzonder detectorplaten. In feite betrekken vele producenten digitale detectoren van derden zoals Anrad, of van concurrenten zoals Hologic/Lorad. Hierbij moet in overweging worden genomen dat andere takken van radiografie over full-field digitale mogelijkheden beschikken en dat er veel gemeenschappelijke terreinen van onderzoek en ontwikkeling zijn met de radiologische sector. (284) Ten slotte heeft het marktonderzoek aangetoond dat Instrumentarium in het algemeen niet als de belangrijkste en meest effectieve concurrent van GE(167) wordt beschouwd wat betreft investeringen en prestaties op het gebied van onderzoek en ontwikkeling op digitaal gebied. In het Strategisch Plan voor 2002 van Instrumentarium is vermeld dat [...]*(168). Conclusie (285) Gezien bovenstaande elementen komt de Commissie tot de slotsom dat er voldoende feitelijke en potentiële concurrenten zijn die ook na de acquisitie van Instrumentarium in staat zullen zijn om op digitaal gebied de concurrentie met GE aan te gaan. Het feit dat vele bedrijven zich momenteel op de digitale mammografiemarkt begeven, maakt het minder waarschijnlijk dat de fusie tussen GE en Instrumentarium de huidige of potentiële concurrentie op deze markt aanzienlijk zal verminderen of de innovatie op digitaal gebied zal beperken. (286) In het licht van deze elementen is de Commissie van mening dat de acquisitie van Instrumentarium niet zal leiden tot het ontstaan of versterken van een dominante positie op de markt voor digitale mammografie, die een aanzienlijke belemmering voor daadwerkelijke mededinging in de gemeenschappelijke markt of een substantieel deel daarvan zou vormen. B. Verticale effecten - Ernstige twijfels vanwege afscherming van de markten voor patiëntmonitoren en CIS-apparatuur 1. Inleiding (287) Naast de hierboven vastgestelde horizontale effecten op de markt voor PO-monitoren heeft de Commissie verder ernstige twijfels waargenomen ten aanzien van de verenigbaarheid van de concentratie, zoals oorspronkelijk aangemeld, aangezien deze waarschijnlijk aanzienlijke verticale gevolgen zal hebben voor de markten voor anesthesieapparatuur, PO- en CC-patiëntmonitoren en CIS-apparatuur. De verticale gevolgen van de concentratie zouden hoofdzakelijk toe te schrijven zijn aan de aanmerkelijke marktmacht van Instrumentarium in de bovenwaartse markt voor systemen voor anesthesietoediening en de technische interface (de noodzaak van mechanische integratie van en/of elektronische gegevensuitwisseling tussen diverse apparaten) tussen anesthesieapparatuur, PO- en CC-monitoren en CIS-apparatuur (gebieden waarin de gefuseerde entiteit werkzaam zou zijn). Dergelijke aangelegenheden op verticaal gebied werden onlangs door de Commissie vastgesteld in artikel 8, lid 2, van haar beschikking in de zaak Siemens/Draeger(169), die overeenkomsten met deze zaak vertoont. (288) Er werd bezorgdheid geuit over het feit dat de gefuseerde entiteit de effectieve toegang tot haar anesthesieapparatuur, patiëntmonitoren en CIS-systemen voor de concurrerende fabrikanten van patiëntmonitoren, anesthesieapparatuur en CIS-apparatuur onmogelijk zou kunnen maken, wat een marktafschermend effect zou hebben en zodoende tot hogere prijzen en een geringere keus voor de ziekenhuizen zou kunnen leiden. (289) Hierbij dient onmiddellijk te worden opgemerkt dat de partijen, na de ernstige twijfels die de Commissie uitte in het besluit op grond van artikel 6, lid 1, onder c), waarmee de procedure in deze zaak werd ingeleid, hebben toegezegd de ernstige twijfels van de Commissie met betrekking tot de bovengenoemde verticale gevolgen te zullen wegnemen. Deze toezegging werd op 11 juni 2002 formeel ingediend terwijl het diepteonderzoek gaande was. De toezegging leek de ernstige twijfels met betrekking tot de verticale gevolgen te elimineren en werd vervolgens in de markt getoetst, om de uitvoerbaarheid en doeltreffendheid te beoordelen. De aanmeldende partij diende op 4 juli een verbeterde en herziene versie in, gevolgd door de versie van 24 juli 2003 als onderdeel van een herzien pakket van verplichtingen. Op grond van de positieve uitkomsten van de markttoets en de beoordeling daarvan werd besloten dat de toezegging voldoende was om de ernstige twijfels met betrekking tot verticale gevolgen in deze zaak weg te nemen. Dientengevolge werden geen bezwaren aangevoerd wat betreft deze verticale gevolgen. 2. Achtergrondinformatie (290) Het vermogen tot afscherming van de gefuseerde entiteit zou primair het gevolg zijn van i) haar significante marktmacht met betrekking tot anesthesieapparatuur en ii) de technische interface tussen anesthesieapparatuur, monitoren en CIS-apparatuur waarvoor samenwerking vereist is tussen de producent van de anesthesieapparatuur, de producent van de patiëntmonitor of de CIS-leverancier. i) De marktmacht van Instrumentarium op de bovenwaartse markt voor systemen voor anesthesietoediening (291) Anesthesieapparatuur is, net als andere CC-apparatuur, een sterk gedifferentieerd product en de voorkeuren van de anesthesist spelen een belangrijke rol bij de keuze van anesthesieapparatuur door een kliniek. Zoals de Commissie in de beschikking betreffende Siemens/Draeger(170) heeft vastgesteld, hebben klanten doorgaans een voorkeur voor een specifiek product en zouden zij slechts overwegen op een concurrerend product over te stappen wanneer zich een vrij grote prijsstijging ten opzichte van de concurrentie voordoet. Gezien het gedifferentieerde karakter van het product in kwestie enerzijds en anderzijds het feit dat capaciteitsbeperkingen slechts een kleine rol spelen in de besluitvorming van leveranciers ten aanzien van prijzen en volumes, bieden marktaandelen een uitgangspunt voor het bepalen van de relatieve marktposities van de diverse concurrenten vanuit het standpunt van de klant bezien(171). (292) Om de marktmacht van Instrumentarium en haar rivalen op de markt voor anesthesieapparatuur te beoordelen, heeft de Commissie allereerst gekeken naar de marktaandelen van de diverse leveranciers en vervolgens naar andere factoren zoals toetredingsbarrières, omschakelingskosten, gedifferentieerdheid van de bewuste producten en klantenvoorkeuren. De Commissie baseerde haar bevindingen op door de partijen verstrekte gegevens, onafhankelijke studies en de uitkomsten van haar marktonderzoek. De Commissie heeft ook haar bevindingen in de beschikking Siemens/Draeger in aanmerking genomen, waar een vergelijkbare analyse werd uitgevoerd. (293) Het is algemeen bekend dat de markt voor anesthesieapparatuur sterk geconcentreerd is, zowel op EER-niveau als op nationaal niveau. Instrumentarium (Datex Ohmeda), Draeger en, hoewel in aanzienlijk mindere mate, Siemens, zijn de enige leveranciers met significante activiteiten in de hele EER. Een onafhankelijke studie door Frost &  Sullivan(172) (\"the F& S Anaesthesia Report 2001\") plaatst Instrumentarium en Draeger op één lijn met een geschat marktaandeel van 38 % respectievelijk 39 % op EER-basis. Naast de twee belangrijkste leveranciers is er ook een aantal leveranciers met een marktaandeel in slechts een klein aantal lidstaten, zoals Blease, Dameca, Penlon, Samed, Siare, Taema en Temel (\"Overigen\"). Op Europees niveau hebben de grootste van deze nicheleveranciers volgens de schattingen van Frost &  Sullivan een marktaandeel van 3 % of minder. (294) De onderstaande tabel geeft een overzicht van de marktaandelen op de markt voor systemen voor anesthesietoediening binnen de EER en binnen individuele landen van de EER, zoals verstrekt door de partijen in hun aanmelding: Tabel 16 Systemen voor anesthesietoediening - Nationale marktaandelen >RUIMTE VOOR DE TABEL> Bron: de partijen. (295) Naast bovengenoemde, van de partijen afkomstige cijfers die, zo moet vermeld worden, de bevindingen van Frost en Sullivan althans op EER-niveau niet lijken te weerspreken, heeft de Commissie een reconstructie van de marktaandelen uitgevoerd op basis van informatie uit haar marktonderzoek(173). De onderstaande tabel is gebaseerd op cijfers die de partijen, Siemens en Draeger hebben verstrekt betreffende hun eigen omzet. De marktaandelen van de resterende concurrenten zijn gebaseerd op gegevens die door de partijen bij hun aanmelding(174) zijn meegedeeld. Tabel 17 >RUIMTE VOOR DE TABEL> Bron: bevindingen van de Commissie en door de partijen verstrekte informatie. (296) Uit bovenstaande tabellen blijkt dat Instrumentarium één van de twee marktleiders op het gebied van systemen voor anesthesietoediening is. Het EER-marktaandeel van Instrumentarium bedraagt volgens de door de partijen verstrekte cijfers minstens [...]* % (30-40 % volgens de reconstructie van de Commissie) (verkoop in [...]* EUR) en dat van Draeger [...]* % (30-40 % volgens de reconstructie van de Commissie) (verkoop van [...]*). Bijna [...]* van de verkopen van Draeger wordt gerealiseerd in Duitsland, de thuismarkt van het bedrijf. Uitgezonderd de verkopen in Duitsland realiseert Instrumentarium op basis van de gegevens van de partijen een marktaandeel van [...]* % (30-40 % volgens de reconstructie van de Commissie) en Draeger slechts [...]* % (30-40 % volgens de reconstructie van de Commissie) op EER-basis en met verkopen van respectievelijk [...]* miljoen EUR en [...]*. Volgens bovenstaande tabellen heeft de positie van Instrumentarium op de markt voor apparatuur voor anesthesietoediening op nationaal niveau een hoogte bereikt die indicatief is voor een dominante positionering in een aantal lidstaten waar Instrumentarium een groot marktaandeel heeft, zoals België, Ierland, Zweden (meer dan 50 %), Spanje, Nederland en het Verenigd Koninkrijk (meer dan 40 %). (297) Bovengenoemde marktaandelen moeten worden gezien in het licht van bijkomende relevante factoren zoals hoge toetredingsbarrières (markttoetreding vereist aanzienlijke onbeïnvloedbare kosten, een goedontwikkeld distributie- en servicenetwerk, goede commerciële relaties met ziekenhuizen en investeringen in onderzoek en ontwikkeling(175)), een sterke klantenvoorkeur voor producenten met een goede reputatie en gevestigde producten, het gedifferentieerde karakter van het product en het cruciale belang hiervan voor het leven van de patiënt, wat bij artsen leidt tot grote tegenzin om op apparatuur van andere leveranciers over te schakelen en de grote merkbekendheid en kwaliteit van de anesthesieapparatuur(176) van Instrumentarium. (298) Uit bovenstaande informatie blijkt dat Instrumentarium een hoge mate van marktmacht uitoefent op haar klantenbestand in de hele EER. Het grote marktaandeel en de aard van de markt (sterke concentratie, hoge toegangsbarrières, gedifferentieerdheid van de producten en sterke klantenvoorkeuren) bevestigen de ernstige twijfels betreffende de marktmacht van Instrumentarium in ten minste de volgende nationale markten: België, Ierland, Zweden (meer dan 50 % met beduidend kleinere rivalen) en het Verenigd Koninkrijk (ongeveer [40-50]* % met beduidend kleinere rivalen). ii) Interoperabiliteit tussen anesthesieapparatuur, monitoren en CIS (299) Anesthesieapparatuur en PO-monitoren worden in het ziekenhuis binnen dezelfde omgeving gebruikt, de peri-operatieve omgeving. Zoals de partijen in de aanmelding verklaren: \"terwijl een patiënt anesthesie ondergaat, is het noodzakelijk de vitale functies van de patiënt te bewaken om zijn of haar veiligheid te garanderen. Deze bewaking wordt verricht door een PO-patiëntmonitor\"(177). Gezien deze toepassing zijn anesthesiemachines en PO-monitoren complementaire producten, aangezien beide producten nodig zijn om een operatieve handeling uit te voeren op een patiënt. Hetzelfde geldt voor CIS-apparatuur die, zonder dat dit noodzakelijk is, in een aantal ziekenhuizen binnen de EER eveneens gebruikt wordt in combinatie met zowel anesthesieapparatuur als PO- en CC-monitoren. Door dit gelijktijdige gebruik binnen dezelfde afdeling van het ziekenhuis bestaan er commerciële banden wat betreft de marketing van deze producten onder ziekenhuizen. Het marktonderzoek heeft aangetoond dat anesthesisten een belangrijke rol spelen bij het beïnvloeden of daadwerkelijk nemen van het aankoopbesluit voor zowel anesthesieapparatuur als PO-monitoren en in mindere mate voor CC-monitoren. (300) Naast het complementaire gebruik van de twee producten is er ook technisch een verticaal verband of interface tussen anesthesieapparatuur en monitoren. Hoewel beide apparaten noodzakelijk zijn wanneer een patiënt een operatieve ingreep ondergaat, kunnen de twee producten volledig afzonderlijk gebruikt worden, aangezien het anesthesieapparaat gassen aan de patiënt toedient en de toediening hiervan op een anesthesiescherm weergeeft en de patiëntmonitor via sensoren met de patiënt verbonden is en de vitale functies van de patiënt op het scherm van een monitor toont. Zoals het marktonderzoek echter aantoont, is er in de praktijk doorgaans een mechanische (in de overgrote meerderheid van de gevallen) of elektronische verbinding tussen de twee machines, of beide. Het marktonderzoek heeft ook aangetoond dat de samenwerking met leveranciers van bijvoorbeeld anesthesieapparatuur noodzakelijk is om onafhankelijke leveranciers van andere apparatuur zoals patiëntmonitoren of CIS-apparatuur in staat te stellen hun apparaten mechanisch of elektronisch met de anesthesieapparatuur te integreren. Mechanische integratie (301) Mechanische integratie, die veel gebruikt wordt in ziekenhuizen in de EER, vereist dat de monitor mechanisch geïntegreerd is met het anesthesieapparaat en bovenop het anesthesieapparaat is geplaatst (met behulp van klemmen en klittenband of bevestigingssystemen) of aan het anesthesieapparaat bevestigd is met behulp van een mobiele \"zijarm\". De laatstgenoemde configuratie wint steeds meer terrein door de populariteit van platte beeldschermen die op deze manier(178) geïntegreerd zijn. Afhankelijk van de behoeften van anesthesist zijn er vele verschillende mechanische configuraties mogelijk. De patiëntmonitoren van de partijen en die van derden zijn mechanisch geïntegreerd met de apparatuur van Instrumentarium of anesthesieapparatuur van andere leveranciers. (302) De reden voor de noodzaak van mechanische integratie wordt duidelijk uiteengezet in een verklaring van een derde: \"omdat de ruimte in een operatiekamer beperkt is en anesthesisten voortdurend toegang moeten hebben tot de patiëntmonitor en het anesthesieapparaat, moet de monitor stevig aan het anesthesieapparaat worden bevestigd op een plaats en op een manier - 'configuratie' - die volledig is afgestemd op de werkomstandigheden van de anesthesist(179)\". Het F& S Anaesthesia Report (2001) concludeert ook dat \"de markt zich naar een hoger niveau van integratie en automatisering beweegt, wat een grotere integratie van de diverse apparatuur inhoudt\"(180). Door derden verstrekte informatie toont aan dat in de ziekenhuizen een duidelijke vraag bestaat naar mechanische integratieoplossingen. Dit blijkt ook uit de aanwezigheid van specifieke leveranciers voor bevestigingssystemen zoals GCX, de belangrijkste leverancier van dergelijke systemen in de VS. (303) Ondanks verklaringen van de partijen dat mechanische integratie zeer eenvoudig is, blijkt uit documentatie van de partijen en van derden, dat mechanische koppeling aanzienlijk ingewikkelder is en de samenwerking tussen de leverancier van anesthesieapparatuur, de leverancier van de monitoren en de leverancier van de bevestigingssystemen vereist(181). Verschillende configuraties van monitor- en anesthesieapparatuur worden getest en gevalideerd volgens internationale normen. In hun reactie op het verzoek om informatie van de Commissie, inventariseerden beide partijen relevante normen(182) zoals de IEC 601-1. Hoewel dergelijke normen niet verplicht zijn, worden zij beschouwd als de \"beste praktijkmethoden\"; de leveranciers conformeren zich hieraan, aangezien de klant zich hier steeds meer van bewust is en er een steeds grotere vraag naar is. Uit de informatie van de partijen, externe leveranciers van monitoren en leveranciers van bevestigingssystemen blijkt dat doorgaans inderdaad testen worden uitgevoerd en dat leveranciers de validiteit van een bepaalde configuratie certificeren alvorens deze commercieel aan klanten te verkopen. GE erkent de noodzaak van samenwerking door te verklaren dat de \"mechanische integratie wordt vergemakkelijkt door het gebruik van standaardbevestigingen voor patiëntmonitoren, die fysiek verbonden zijn aan het anesthesieapparaat. Het ontwerp is een gemeenschappelijke inspanning van GE, de leverancier van het anesthesieapparaat en een fabrikant van bevestigingssystemen voor patiëntmonitoren\"(183). Een externe partij verklaarde dat \"het ontwikkelproces toegang tot gedetailleerde productspecificaties en andere informatie vereist die slechts verkrijgbaar is via de fabrikanten van zowel de monitor als de apparaten die onderling verbonden(184) moeten worden\". Ook uit de door Instrumentarium verstrekte informatie blijkt dat samenwerking tussen de leveranciers van de apparaten noodzakelijk is om een doeltreffende, gevalideerde mechanische integratie te realiseren. Instrumentarium verklaart dat het in het verleden aan een dergelijke samenwerking(185) heeft deelgenomen. Elektronische integratie (304) Naast mechanische integratie wordt in een aantal ziekenhuizen ook elektronische integratie tussen anesthesieapparatuur en monitoren toegepast. Elektronische integratie behelst de uitwisseling van gegevens tussen anesthesieapparaat en monitor, de invoer van de gegevens van deze apparaten in een CIS(186) of zelfs een volledige integratie van anesthesieapparaat, patiëntmonitor en wellicht een CIS één enkel apparaat (zoals de ADU van Instrumentarium). (305) Elektronische integratie van anesthesieapparaten en monitoren of van deze apparaten en CIS-systemen biedt ziekenhuizen een aantal belangrijke klinische en administratieve voordelen. Door het anesthesieapparaat gegenereerde gegevens kunnen direct en in \"real-time\"(187) op het scherm van de monitor én op het scherm van het anesthesieapparaat worden weergegeven. Uit het marktonderzoek bleek dat ziekenhuizen die gebruik maken van elektronische integratie het belangrijk vinden dat de door het anesthesieapparaat en de monitoren gegenereerde data op één scherm worden weergegeven, aangezien de arts op die manier doeltreffender op de behoeften van de patiënt kan reageren. Tegelijkertijd verloopt het bijhouden van klinische patiëntendossiers moeiteloos, aangezien de gegevens automatisch worden gegenereerd(188). (306) Ondanks de beweringen van de partijen dat in de EER weinig van elektronische integratie gebruik wordt gemaakt, ontdekte de Commissie dat een significant aantal van de ziekenhuizen die aan het marktonderzoek deelnamen, is overgegaan op elektronische koppeling van hun anesthesieapparatuur en monitoren. Een aantal andere ziekenhuizen gaf aan plannen te hebben om in de komende 2-3 jaar op elektronische koppeling van CIS over te gaan. De grote monitorenleveranciers bieden om deze reden monitoren aan die reeds geschikt zijn voor elektronische integratie. De elektronisch geïntegreerde ADU machine van Instrumentarium vertegenwoordigt ongeveer 25 % van de totale jaaromzet van Instrumentarium op het gebied van anesthesieapparatuur(189). Een externe leverancier van monitoren verklaarde dat [20-25 %]* van zijn verkoop van monitoren in 2001 bestond uit interfacemodules. De klantenbrief die GE op 4 april 2003 aan al haar klanten stuurde ter gelegenheid van de aankondiging van het bod op Instrumentarium, getuigt van de vastbeslotenheid van GE om elektronische integratie te realiseren. (307) Zoals aangegeven door de partijen vereist elektronische integratie de samenwerking van de leveranciers van monitoren en de leveranciers van anesthesieapparaten, omdat de fabrikant van patiëntmonitoren voor het maken van een interface op de hoogte moet zijn van outputspecificaties, protocollen en overige technische informatie. De partijen hebben echter verklaard dat Instrumentarium (en andere fabrikanten van anesthesieapparatuur) het principe van een \"open architectuur\" hanteert, dat andere monitorfabrikanten in staat stelt om snel en tegen geringe kosten de software te ontwikkelen die nodig is voor de elektronische koppeling van anesthesieapparaat en monitor. De specificaties van Instrumentarium zijn bijvoorbeeld voor iedereen beschikbaar in de onderhoudshandleidingen van haar apparatuur en op het Internet(190). (308) Aangezien interfaces gepatenteerd zijn, is samenwerking tussen de diverse leveranciers noodzakelijk voor een naadloze uitwisseling van elektronische gegevens tussen een anesthesieapparaat en een monitor. Volgens documentatie van externe leveranciers van patiëntmonitoren blijkt dat de inspanningen om elektronische interfaces tot stand te brengen niet altijd beantwoord werden met een doeltreffende samenwerking door leveranciers van anesthesieapparatuur(191). In een reactie op het marktonderzoek van de Commissie verklaarde een aantal ziekenhuizen dat zij in het verleden problemen hadden met de connectiviteit en tot de ontdekking waren gekomen dat de hulp van de leveranciers onontbeerlijk was bij het realiseren van een naadloze elektronische interface(192). GE erkent de behoefte aan samenwerking en stelt dat \"de ontwikkeling, verificatie en validatie van de protocol interpreter-software over het algemeen samenwerking vereist tussen GE en de apparatenverkoper. Het ontwikkelproces verloopt op de volgende manier. Op basis van een informeel partnerschap biedt de verkoper van een anesthesieapparaat operationele en protocolhandleidingen en technische bijstand aan en geeft apparatuur in bruikleen (of voorziet in het gebruik van apparatuur in zijn bedrijf) om de interfacesoftware te ontwikkelen. De monitorfabrikant bepaalt de vereisten, schrijft de software en voert dan de data mapping, de verificatie en validatie uit\"(193). In antwoord op een rechtstreekse vraag van de Commissie of het voor externe leveranciers mogelijk zou zijn om interfaces te ontwikkelen zonder samenwerking met de leverancier van anesthesieapparatuur, bevestigt Instrumentarium dat dit niet mogelijk(194) is. Hierbij moet ook opgemerkt dat voor een effectieve elektronische integratie vereist is dat de desbetreffende apparatuur wordt aangepast wanneer de leverancier van anesthesieapparatuur de protocol- en outputspecificaties van het apparaat verbetert of wijzigt. Verbindingen tussen PO- en CC-monitoren en CIS-standaardisatie (309) Ten slotte leidt standaardisatie (de noodzaak om in de diverse sectoren van een ziekenhuis hetzelfde merk apparaten te gebruiken), het toenemende gebruik van CIS-systemen en de elektronische connectiviteit van apparatuur doorgaans tot interfaceproblemen, niet alleen binnen de PO-omgeving, maar ook binnen de CC-omgeving. Een aantal klanten noemde tijdens het marktonderzoek zaken als draagbaarheid, het ontbreken van kabels, opleiding van personeel, reserveonderdelen en compatibiliteit met andere apparatuur als voordelen van standaardisatie. De informatie van derden bevestigde eveneens het bestaan van een standaardisatietendens. De voordelen van standaardisatie zijn benadrukt door de European Society of Anaesthesiologists (Europese vereniging van anesthesisten): \"In veel ziekenhuizen binnen heel Europa zien wij een groeiende voorkeur voor standaardisatie van patiëntenbewakingsapparatuur binnen alle CC-omgevingen, gezien de voordelen die dit de ziekenhuizen biedt in termen van training, standaardisatie van kabels en accessoires, continuïteit van patiëntengegevens en onderhoud van materiaal\"(195). (310) De partijen stelden dat de voordelen van standaardisatie niet opwegen tegen het nadeel van de gebondenheid(196) aan één enkele leverancier, maar erkennen wel het bestaan van voordelen zoals \"onderhoud, interne kennis, systeembeschikbaarheid, training, reserveonderdelen, partner en oplossingsverschaffer in één en gemakkelijk te verbeteren totale systeemprestaties\"(197). Daarnaast erkennen beide partijen de wenselijkheid van en de tendens naar de vorming van een digitale ziekenhuisomgeving met naadloze en doeltreffende connectiviteit van diverse apparaten en het gebruik van CIS binnen de PO- en CC-omgeving. Interne documentatie van GE, verstrekt als bijlage bij de aanmelding, spreekt over de voordelen van elektronische connectiviteit in de OK met als doel een \"digitale cockpit voor de OK\" te creëren door \"integratie van apparatuur, convergentie van informatie\" aan te bieden: monitor naar anesthesie, IT-systemen en -apparatuur, OK en onderneming. \"GE spreekt ook van een tendens naar 'nauwere integratie met bewakings- [en anesthesieapparatuur]*' en 'integratie met CIS' als volgende stap\"(198). Conclusie betreffende de koppeling van relevante apparatuur (311) Men kan derhalve in redelijkheid concluderen dat er een steeds toenemende behoefte bestaat aan mechanische en elektronische koppeling van anesthesieapparatuur en monitoren, zowel met elkaar als met CIS(199). Men kan eveneens met recht concluderen dat voortdurende samenwerking tussen leveranciers van anesthesieapparatuur en onafhankelijke leveranciers van patiëntmonitoren of CIS noodzakelijk is om deze onafhankelijke leveranciers in staat te stellen hun producten mechanisch en/of elektronisch te integreren met de anesthesieapparatuur van Instrumentarium en op deze manier te voldoen aan de toenemende behoefte van de klant aan interoperabiliteit. Integratie van apparaten zoals anesthesieapparatuur en monitoren met CIS-systemen lijkt een wenselijk doel voor ziekenhuizen in de EER en in het licht van deze integratie is de naadloze connectiviteit van apparatuur vereist voor doeltreffende gedigitaliseerde omgevingen in de PO- en CC-sectoren van het ziekenhuis. 3. Ernstige bezorgdheid over marktafschermende werking van de fusie (312) De bovenstaande informatie gaf aanleiding tot ernstige twijfel bij de Commissie met betrekking tot de verenigbaarheid van de concentratie met de gemeenschappelijke markt, aangezien de gefuseerde entiteit het vermogen zou hebben om de markt af te schermen voor haar rivalen. Dit vermogen zou het gevolg zijn van de aanmerkelijke marktmacht van de gefuseerde entiteit op de markt voor anesthesieapparatuur en de noodzaak tot samenwerking tussen fabrikanten van anesthesieapparatuur en fabrikanten van patiëntmonitoren of leveranciers van CIS(200), zoals hierboven uiteengezet. (313) Desgewenst zou Instrumentarium haar samenwerking eenvoudig kunnen stopzetten of, waarschijnlijker nog, de samenwerking op subtielere manieren(201) kunnen afzwakken en het op deze manier voor onafhankelijke fabrikanten van anesthesieapparatuur en monitoren en leveranciers van CIS moeilijk maken om hun apparaten of systemen op die van de gefuseerde entiteit aan te sluiten, wat kostenverhogend voor hen zou werken. (314) Bij het inleiden van de procedure heeft de Commissie ook ernstige twijfels geuit in verband met de verenigbaarheid van de concentratie met de gemeenschappelijke markt op grond van het feit dat de impulsen tot afscherming van de markten door de gefuseerde entiteit na de fusie zouden kunnen veranderen of versterken, ook al hebben de partijen verklaard dat de fusie geen gevolgen zal hebben voor de markten voor anesthesie of patiëntmonitoren ten opzichte van de mogelijkheden van Instrumentarium (een al eerder verticaal geïntegreerd bedrijf) vóór de fusie. (315) Ondanks de verklaringen van de partijen dat dergelijke impulsen kunnen worden uitgesloten op basis van de beperkte reikwijdte van de integratie van de verschillende apparaten, blijkt een aanzienlijk aantal ziekenhuizen een relevante behoefte te hebben aan mechanische interoperabiliteit van anesthesieapparatuur en monitoren, vanwege de beperkte ruimte in de OK en de behoefte aan ergonomie en patiëntveiligheid. Zelfs elektronische interoperabiliteit, welke in de EER momenteel minder wijdverspreid is, wordt door een significant aantal klanten gebruikt, terwijl een nog groter aantal klanten verklaart plannen te hebben voor de invoering van elektronische connectiviteit in de komende twee tot drie jaar. (316) Daarbij moet worden opgemerkt dat de gefuseerde entiteit, door haar aanzienlijke macht op de markt voor toedieningsystemen voor anesthesie GE/Instrumentarium in staat zou zijn haar macht op de anesthesiemarkt, zoals hierboven besproken, aan te wenden ten gunste van de eigen handel in PO- en CC-monitoren en CIS. De totale positie van de gefuseerde entiteit op het gebied van producten voor PO- en CC-sectoren in ziekenhuizen zal sterker zijn dan die van alleen Instrumentarium, vóór de fusie(202). Op de markt voor patiëntmonitoren (gecombineerde verkoop van PO- en CC-monitoren) zou de gefuseerde entiteit het belangrijkste bedrijf zijn met een marktaandeel van [30-35]* %. Het gecombineerde marktaandeel van de entiteit op de markt voor CC-monitoren zou [...]* van [10-15]* tot [25-30]* % op EER-niveau(203) en meer dan [30-35]* % bedragen in 8 EER-landen (Oostenrijk, Finland, het Verenigd Koninkrijk, Griekenland, Ierland, Nederland, Spanje, Zweden en Noorwegen). Op de markt voor CIS zou de gefuseerde entiteit in staat zijn haar verschillende oplossingen te combineren en toonaangevende CIS-oplossingen kunnen aanbieden aan PO- en CC-klanten(204). (317) Ten aanzien van de mogelijke strategie van de gefuseerde entiteit moet worden opgemerkt dat Instrumentarium ook vóór de fusie een strategie probeerde te volgen om het \"hefboomeffect van haar franchise als wereldleider op de anesthesiemarkt aan te wenden om ook wereldleider in de verwante markt voor intensive care systemen en apparatuur te worden\"(205). Instrumentarium zou echter al vóór de fusie geconfronteerd zijn met bepaalde nadelen die het succes van een mogelijke afschermingsstrategie zouden beperken en ertoe geleid hebben dat Instrumentarium een beleid van \"open\" architectuur(206) heeft ingevoerd, in elk geval wat de technische interoperabiliteit betreft. Het productaanbod van Instrumentarium op het gebied van CC-apparatuur was relatief beperkt(207). Dit betekende voor ziekenhuizen (vooral de ziekenhuizen die hun monitoren en CIS binnen de PO- en CC-sectoren wilden standaardiseren) een sterkere impuls om aan te dringen op een \"mix and match\" beleid (onderlinge combineerbaarheid) om de monitor van hun keuze te verkrijgen en deze te kunnen gebruiken met het anesthesieapparaat van hun keuze. Dientengevolge was Instrumentarium slechts in beperkte mate in staat haar marktmacht te gebruiken om een beleid van gesloten architectuur te voeren of haar verkoop van CC-monitoren en CIS te verhogen. De bedrijfsstrategen van Instrumentarium hadden deze problemen(208) onderkend. Zoals aangeduid in interne documenten, was het benutten van de complementair sterke posities van de gefuseerde entiteit op de PO- en CC-markt een van de commerciële redenen achter de acquisitie van Instrumentarium door GE (318) Op grond van het bovenstaande en in het bijzonder vanwege de macht van de gefuseerde entiteit op het gebied van anesthesieapparatuur, integratie van apparaten en standaardisatietendensen, heeft de Commissie daarom ernstige twijfels uitgesproken ten aanzien van de verenigbaarheid van de concentratie met de gemeenschappelijke markt. Gebleken is dat de gefuseerde entiteit door de architectuur van haar apparaten te sluiten in staat zou zijn en zelfs een prikkel zou hebben om een afschermingsstrategie toe te passen op het gehele spectrum van PO- en CC-sectoren in ziekenhuizen. De entiteit zou haar sterkte op het gebied van anesthesieapparatuur daarbij kunnen gebruiken om rivalen af te schermen en te overheersen. Bovendien zou zij zo haar dominante positie op het gebied van anesthesieapparatuur, PO-monitoren, CC-monitoren en CIS kunnen versterken. (319) Na de beschikking op basis van artikel 6, lid 1, onder c), van de Commissie stelden de partijen dat de bovengenoemde ernstige twijfels om een aantal redenen(209) (hierboven uitgebreid besproken) niet bevestigd zouden worden, in het bijzonder vanwege de afwezigheid van impulsen(210) bij de gefuseerde entiteit om een afschermingsstrategie te volgen. De entiteit baseert daarbij haar beleid op de volgende veronderstellingen: koppeling zou geen probleem zijn voor het grootste deel van de verkopen van patiëntmonitoren aangezien elektronische connectiviteit minder wijd verspreid is in de EER, Instrumentarium heeft een beleid van open architectuur gevolgd en de fusie zou de dynamiek van de concurrentie op de markt voor anesthesieapparatuur of PO-monitoren niet veranderen, een afschermingsstrategie zou commercieel niet acceptabel of succesvol zijn, aangezien klanten zich tot rivalen zouden wenden die wel in hun behoeften kunnen voorzien en soortgelijke concurrentiestrategieën zouden kunnen toepassen. (320) De aanmeldende partij heeft naar aanleiding van de ernstige twijfels over de verenigbaarheid van de transactie met de gemeenschappelijke markt en de in de beschikking op grond van artikel 6, lid 1, onder c), omschreven afschermingproblematiek zich verplicht om bovengenoemde bezorgdheid weg te nemen. De toezegging leek de ernstige twijfels met betrekking tot de verticale gevolgen te elimineren en werd vervolgens in de markt getoetst, om de uitvoerbaarheid en doeltreffendheid te beoordelen. De aanmeldende partij diende op 4 juli een verbeterde en herziene versie in, gevolgd door de versie van 24 juli 2003 als onderdeel van een herzien pakket van verplichtingen. Op grond van de positieve uitkomsten van de markttoets en de beoordeling daarvan werd besloten dat de toezegging voldoende was om de ernstige twijfels met betrekking tot verticale gevolgen in deze zaak weg te nemen. Dientengevolge werden geen bezwaren aangevoerd ten aanzien van de bovengenoemde verticale gevolgen. V. VERPLICHTINGEN 1. HORIZONTALE VERPLICHTINGEN (321) Om de bovengenoemde bezwaren met betrekking tot horizontale concurrentie op de markt voor PO-monitoren weg te nemen, heeft GE een pakket verplichtingen ingediend. De verplichtingen zijn aan dit besluit toegevoegd als Bijlage I. 1.1. VERPLICHTINGEN INGEDIEND BIJ DE COMMISSIE (322) Met betrekking tot de markt voor PO-monitoren heeft de aanmeldende partij op 24 juli een pakket herstelmaatregelen ingediend, op basis van het afstoten van Spacelabs (een divisie van Instrumentarium) in combinatie met een reeks overeenkomsten van leveringen door OEM's (anesthesieapparatuur van Instrumentarium, de Instrumentarium/Datex-Ohmeda PO-monitor Cardiocap5 en het meest recente model van de gasmodule van Instrumentarium). Dit pakket is bedoeld om de afgestoten bedrijfsactiviteit aantrekkelijker te maken voor potentiële klanten en meer concurrentiekracht te geven. (323) Hierna volgt een samenvatting van de reeks verplichtingen: a) Afgestoten bedrijfsactiviteiten (324) Het afstoten van alle materiële en immateriële vaste activa (met inbegrip van intellectuele eigendomsrechten) en alle bedrijfsactiviteiten toebehorend aan Spacelabs (een divisie van Instrumentarium), in juli 2002 verworven door en geïncorporeerd in Instrumentarium en beheerd in samenwerking met en door Datex-Ohmeda Inc, een volle dochteronderneming van Instrumentarium. De afgestoten bedrijfsactiviteiten van Spacelabs omvatten (onder andere) de productie, distributie, alle activiteiten op het gebied van onderzoek en ontwikkeling en de activiteiten met betrekking tot de verkoopkanalen voor multiparameter patiëntenbewakingsapparatuur, bijbehorende apparatuur en diensten. De afgestoten bedrijfsactiviteiten staan gedetailleerd beschreven in bijlage 1 van de verplichtingen en de daarbijbehorende bijlagen. b) OEM leveringsvoorwaarden (325) Zoals vermeld omvatten de door GE aangeboden verplichtingen drie OEM-leveringsovereenkomsten die de concurrentiekracht van Spacelabs op de relevante markt moeten vergroten en de koper van Spacelabs in staat moeten stellen om als vitale concurrent aanwezig te zijn bij inschrijvingen waarbij zowel monitoren als andere onderdelen van apparatuur vereist zijn als onderdeel van peri-operatieve \"monitorsystemen\". De OEM-leveringsovereenkomst voor anesthesieapparatuur (326) GE verplicht zich tot het op OEM-basis leveren van anesthesieapparatuur en aanverwante producten, accessoires en opstartsets, op niet-exclusieve basis, aan de koper van Spacelabs om de wederverkoop van PO-monitoren door de koper aan diens eindklanten mogelijk te maken en om de koper in staat te stellen biedingen en verkopen van gecombineerde monitor/anesthesieapparatuur uit te voeren. (327) De OEM-leveringsovereenkomst is van kracht voor de duur van vijf jaar en stelt de koper van Spacelabs in staat de betreffende producten binnen het grondgebied van de EER en alle toekomstige lidstaten van de EU (alle toetredingslanden) te leveren. Bovendien zullen conform de overeenkomst opvolgende en verbeterde versies van de huidige producten onder dezelfde verkoop- en leveringsvoorwaarden worden geleverd. De voorwaarden volgens welke de producten geprijsd worden zijn in essentie gelijk aan die voor de distributeurs van GE. De overeenkomst omvat ook de levering van reserveonderdelen voor de duur van 10 jaar na het verlopen van de overeenkomst en de levering van onderhouds- en reparatiediensten door GE op verzoek van de koper, tegen gunstige voorwaarden. Deze leveringsovereenkomst wordt in detail beschreven in bijlage 2 van de verplichtingen. De OEM-leveringsovereenkomst voor de Cardiocap5/Gas monitor (328) GE verplicht zich tot het leveren van de Cardiocap/5 PO-monitoren (met inbegrip van de gasmonitoren), aanverwante producten, accessoires en bekabeling aan de koper op basis van exclusiviteit. De overeenkomst is van kracht voor de duur van 10 jaar en stelt de koper van Spacelabs in staat de betreffende producten binnen het grondgebied van de EER en alle toekomstige lidstaten (alle toetredingslanden) van de EU te leveren. Bovendien zullen conform de overeenkomst opvolgende en verbeterde versies van de huidige producten onder dezelfde verkoop- en leveringsvoorwaarden worden geleverd. De producten zullen geleverd worden tegen \"kostprijs plus\", d.w.z. inclusief de directe productiekosten, de kosten voor verspreiding van intellectuele eigendom en de garantie en kosten van GE plus een marge van [20-30]* %. De overeenkomst omvat ook de levering van reserveonderdelen voor een duur van 10 jaar na het verlopen van de overeenkomst en de levering van onderhouds- en reparatiediensten door GE op verzoek van de koper, tegen gunstige voorwaarden. Deze overeenkomst wordt in detail beschreven in bijlage 3 van de verplichtingen. De OEM- leveringsovereenkomst voor gasmodules (329) GE verplicht zich tot het leveren van de Datex-Ohmeda gasmodule aan de koper van Spacelabs. De overeenkomst is van kracht voor de duur van 10 jaar en stelt de koper van Spacelabs in staat de betreffende producten wereldwijd te leveren. Bovendien zullen conform de overeenkomst opvolgende en verbeterde versies van de huidige producten onder dezelfde verkoop- en leveringsvoorwaarden worden geleverd. De producten zullen worden geleverd tegen prijsvoorwaarden die niet minder gunstig zijn dan hetgeen aan overige derden wordt geboden of, als alternatief, op basis van dezelfde \"kostprijs plus\"-voorwaarden die gelden voor de levering van de Cardiocap5 Gasmonitor. De overeenkomst voorziet verder in de levering van reserveonderdelen gedurende 10 jaar na het verlopen van de overeenkomst en de levering van onderhouds- en reparatiediensten door GE op verzoek van de koper, tegen gunstige voorwaarden. Deze leveringsovereenkomst wordt in detail beschreven in bijlage 4 van de verplichtingen. c) Verplichting van Instrumentarium (330) Vermeld moet worden dat naast de door GE ingediende verplichtingen ook Instrumentarium een verplichting heeft ingediend op 17 juli 2003 (Verplichting van Instrumentarium) weergegeven in bijlage III bij deze beschikking. Het doel van de verplichting van Instrumentarium is volledige naleving te garanderen van de bepalingen in paragraaf C en paragraaf D van de tekst van de verplichting, zoals neergelegd door GE, ook voorafgaand aan de datum van inwerkingtreding(211) wanneer GE dergelijke verplichtingen op zich neemt. In de praktijk zal de verplichting van Instrumentarium vooral de instandhouding van de levensvatbaarheid en het concurrentievermogen van de afgestoten bedrijfsactiviteiten waarborgen en de naleving van \"hold-separate\" en \"ring-fencing\" verplichtingen garanderen voorafgaand aan het moment dat GE zeggenschap over Instrumentarium verwerft. De Commissie neemt nota van de verplichting van Instrumentarium. Deze verplichting vormt echter geen voorwaarde voor toestemming. 1.2. BEOORDELING VAN DE AANGEMELDE CONCENTRATIE ZOALS GEWIJZIGD DOOR DE VERPLICHTINGEN (331) In het kader van de markttoets met betrekking tot de verplichtingen heeft de Commissie contact opgenomen met ongeveer 200 derden waaronder belangrijke ziekenhuizen in alle lidstaten, de belangrijkste concurrenten van de partijen en potentiële kopers van de afgestoten bedrijfsactiviteiten. Vele respondenten hebben belangrijke, concrete suggesties voor amendementen op het pakket van de aanmeldende partij naar voren gebracht waardoor het totaalpakket verbeterd kan worden en de afgestoten bedrijfsactiviteiten zich tot een levensvatbare concurrent kunnen ontwikkelen. De meest substantiële suggesties hadden betrekking op den duur en het geografische toepassingsgebied van de OEM-leveringsovereenkomsten, de noodzaak om tijdige toegang tot opvolgende en verbeterde versies te garanderen, de leveringsbepalingen van de reserveonderdelen, de prijsafspraken en voorwaarden. (332) Het definitieve pakket verplichtingen zoals op 24 juli voorgelegd en hierboven omschreven, omvat het grootste deel van de suggesties en opmerkingen van derden in de context van de markttest. In hun definitieve vorm komen de verplichtingen op deze manier tegemoet aan de bezorgdheid van derden ten aanzien van de garanties voor de grootst mogelijke levensvatbaarheid en het concurrentievermogen van het afgestoten bedrijf. (333) De verplichting met betrekking tot het afgestoten bedrijf Spacelabs impliceert de overdracht van alle tot Spacelabs behorende activa en activiteiten. Dit bedrijf realiseerde in 2002 wereldwijd een verkoopopbrengst van ongeveer 180 miljoen EUR. (334) In termen van productaanbod zal de afstoting van Spacelabs meer in het bijzonder betrekking hebben op The Ultraview Care Network, het platform voor patiëntencontrole van Spacelab. De Ultraview Care Network monitoren omvatten een verscheidenheid aan modellen(212) en in het bijzonder, zoals bevestigd door onafhankelijke onderzoeken(213), twee duurdere monitoren die gelijkwaardig zijn aan duurdere monitoren van GE (Solars 9500 en 8000). Vooral de Ultraview 1700, de duurste patiëntmonitor van Spacelabs, is uitermate geschikt voor het gebruik in geavanceerde PO-omgevingen. (335) Het UCN-systeem van Spacelabs omvat ook diverse modules die in specifieke bewakingsbehoeften kunnen voorzien, waaronder die in PO-omgevingen (bijvoorbeeld de Bispectral Index Module, de capnograaf en EEG-monitoring modules). Verder zijn er mogelijkheden om schermafmetingen, displaytypen, (CRT of flat-panel) en netwerken (autonoom, bekabeld of draadloos) onderling te combineren. Clinici worden daardoor in staat gesteld om activiteiten op het gebied van monitoring aan te passen aan de specifieke voorkeuren en behoeften van de patiënt. Het Spacelabs Ultraview Care Network ondersteunt ook naadloze gegevensverwerving en interfaces voor toegang tot de longitudinale patiëntgegevens op de plaats van gebruik, waaronder gezondheidszorg in ziekenhuizen, in klinieken/artsenpraktijken en in de thuiszorg. Spacelabs levert op deze manier netwerk- en connectiviteitsoplossingen die zijn aangepast aan de behoeften van de markt. In dit perspectief biedt de topmonitor van Spacelabs bijvoorbeeld toegang tot klinische informatiesystemen op de plaats van zorg door middel van verschillende systemen (Dynamic Network Access of Windows Dynamic Network Access), waardoor clinici in staat worden gesteld om op het netwerk aangesloten informatiesystemen te bekijken en besturen. Ten slotte omvat het aanbod van Spacelabs oplossingen op het gebied van informatiesystemen die naar verwachting in de nabije toekomst voor vele ziekenhuizen van vitaal belang zullen worden. Er is een speciaal klinisch informatiesysteem (Caremaster Plus OR Chart) ontworpen voor de anesthesietoediening binnen de PO-omgeving om het gegevensbeheer van preoperatieve, operatieve en postoperatieve data mogelijk te maken ten behoeve van peri-operatieve patiëntendossiers. Dit CIS is met name toegankelijk via de topmonitor van Spacelabs. In 2003 zal Spacelabs via Intesys Clinical Database de nieuwste generatie netwerkinfrastructuren introduceren die voorzien zijn van een nog opener communicatienetwerk en gebruik via webservices mogelijk maken, voor informatiebeoordeling op afstand. (336) In termen van productaanbod en monitoringopties in de peri-operatieve omgeving zijn de technische oplossingen van Spacelabs gelijk aan die van GE vóór de fusie. De Commissie merkt op dat het afstoten van Spacelabs eveneens de overdracht van de intellectuele eigendomsrechten van Spacelabs omvat, alsmede de huidige, door Spacelabs met derden gesloten overeenkomsten met betrekking tot technologielicenties, waarvan enkele bijzonder relevant zijn voor de integratie van modules voor de peri-operatieve omgeving (bijvoorbeeld contract met Aspect Medical Systems met betrekking tot de BIS module en licenties op octrooien van Nellcorr betreffende de sensorcodering van de impulsoxymetrie). (337) Wat betreft het vertrouwen van de koper van Spacelabs in de aanwezigheid van een effectief personeelsbestand en efficiënte onderzoeks- en ontwikkelingsactiviteiten merkt de Commissie op dat - samen met de eis dat de koper onder andere moet beschikken over de financiële middelen en bewezen deskundigheid om het bedrijf te ontwikkelen - Spacelabs ook activiteiten op het gebied van distributie, onderzoek en ontwikkeling en verkoopkanalen voor multiparameter patiëntenbewaking zal omvatten, die momenteel door Spacelabs Medical Manufacturing van Datex-Ohmeda worden beheerd. Bovendien omvat het afstoten van Spacelabs, naast de overdracht van belangrijk personeel, ook de vorming van verkoopteams die geschikt zijn voor het niveau van de handel in PO-monitoren in de EU-landen, voor zover de koper in het betrokken land geen distributiecapaciteit heeft. Om ervoor te zorgen dat het verkooppersoneel in kwestie voldoende marktervaring heeft en dus een effectieve toegang tot anesthesisten zal hebben, zal bij deze overdracht ook distributiepersoneel van Spacelabs betrokken zijn dat momenteel in dienst is bij Instrumentarium en haar dochterbedrijven. (338) Met betrekking tot de marktaanwezigheid van Spacelabs, zijn de verplichtingen, samen met de overige verplichtingen zoals ingediend door GE, erop gericht te garanderen dat de bedrijfsafstoting de koper van het bedrijf in staat stelt een concurrerende kracht te zijn van gelijke grootte, aanwezigheid en sterkte als GE, vóór de fusie op de markt voor PO-monitoren. (339) Hoewel het geïnstalleerde bestand aan PO-monitoren van Spacelabs in Europa naar verluidt op zichzelf gelijk was aan dat van GE in 2000 ([5-10]* % in vergelijking met [5-10]* % voor GE)(214), met een marktaandeel dat destijds geschat werd op [5-10]* %, is de daaropvolgende integratie van Spacelabs in Instrumentarium in 2002 gepaard gegaan met een lichte daling in de verkoop van PO-monitoren. Om het concurrentievermogen van Spacelabs op dit gebied volledig te herstellen en te versterken, omvat het verplichtingenpakket zodoende de verplichting van GE om de \"Cardiocap5/gas monitor\" van Datex-Ohmeda op basis van exclusiviteit aan de koper te leveren. Deze monitor, die als gelijkwaardig aan de UV 1500 wordt beschouwd, is aangeboden om te garanderen dat de verkopen van het afgestoten bedrijf op zich - d.w.z. zonder rekening te houden met de mogelijke verkoop van PO-monitoren door de koper - zoveel mogelijk overeenkomen met GE's eigen verkoop van PO-monitoren voorafgaand aan de fusie, in het bijzonder op markten waar de transactie zou leiden tot het creëren van een machtspositie. (340) De Commissie merkt in dit verband op dat de EER-verkopen van Cardiocap/5 PO-monitoren in 2002 op zichzelf hoger waren dan de totale rechtstreekse verkopen van de PO-monitoren van GE en een waarde van meer dan [10-15]* miljoen EUR vertegenwoordigen ten opzichte van [5-10]* miljoen EUR voor de rechtstreekse verkopen van GE. In de lidstaten waar de Commissie de concurrentiebezwaren vaststelde, zal de combinatie van de eigen monitoren van Spacelabs en de Cardiocap 5 PO-monitoren de overlapping voortvloeiend uit de fusie elimineren of aanzienlijk verminderen. Zodoende zouden de totale rechtstreekse verkopen van deze monitoren in Frankrijk en Duitsland in 2002 een marktaandeel van respectievelijk [5-10]* % en [5-10]* % vertegenwoordigd hebben ten opzichte van [5-10]* % en [5-10]* % van GE voorafgaand aan de fusie. In andere landen zouden de overeenkomstige marktaandelen, op basis van de cijfers van 2002 zelfs substantieel hoger zijn. De verkopen van Spacelabs en Cardiocap 5 PO-monitoren in Spanje zouden zodoende een marktaandeel vertegenwoordigen van [15-20]* %, in vergelijking met [10-15]* % voor GE in het Verenigd Koninkrijk, wat overeenkomt met een marktaandeel van [15-20]* % en [5-10]* % voor GE. Ten slotte zou de overlapping in Zweden, waar GE een marktaandeel van [5-10]* had, aanzienlijk gereduceerd worden, tot slechts [5-10]* %. Gezien de looptijd (10 jaar), het werkingsgebied (EER met inbegrip van alle toetredingslanden) en de exclusiviteit van het leveringscontract voor de Cardiocap 5, is de Commissie van mening dat de koper bij machte zal zijn om na verloop van tijd een significante marktaanwezigheid te verwerven en tegelijkertijd zijn eigen productiebedrijf te ontwikkelen. In dat opzicht merkt de Commissie verder op dat de Cardiocap 5 PO-monitor inderdaad één van de best verkopende producten van Instrumentarium in de EER-landen is. (341) Naast compensatie voor de uit de fusie voortvloeiende overlappingen zijn de door de aanmeldende partij ingediende verplichtingen erop gericht te waarborgen dat de koper daadwerkelijk in de gelegenheid wordt gesteld - ook in kwalitatief opzicht - een effectieve concurrentiedruk op de fuserende partijen uit te oefenen door het aanbieden van producten van vergelijkbare kwaliteit. In dit opzicht is de Commissie van mening dat de exclusiviteit, die voorzien wordt door de verplichting met betrekking tot de verkoop van Cardiocap 5 PO-monitoren en opvolgende of verbeterde versies daarvan, ertoe zal leiden dat de koper onmiddellijk als een aanbieder van nauwe substitutieproducten voor de patiëntmonitoren van Instrumentarium zal worden beschouwd. (342) Tegelijkertijd zal de koper gedurende een aanzienlijke periode (10 jaar) tegen gunstige prijsafspraken toegang hebben tot de gerenommeerde gasmodules van Instrumentarium. De Commissie is van mening dat de verplichting met betrekking tot de gasmodule en opvolgende of verbeterde versies daarvan de koper in staat zal stellen om de eigen monitoren van Spacelabs verder te ontwikkelen door het incorporeren van de geavanceerde technologie van Instrumentarium op het gebied van gasmonitoring - een cruciaal kenmerk van een effectieve en succesvolle aanwezigheid in de PO-omgeving. Verder moet worden benadrukt dat GE, voorafgaand aan de fusie, geen toegang tot deze gasmodules had. Zodoende zal Spacelabs conform deze specifieke verplichting in dit opzicht in een gunstiger positie verkeren dan GE vóór de fusie. (343) Ten slotte is de Commissie van mening dat de koper van Spacelabs en de gefuseerde entiteit, dankzij de verplichting met betrekking tot de levering van anesthesieapparatuur en verwante artikelen tegen gunstige voorwaarden, in de positie zullen verkeren om doeltreffend en met succes deel te nemen aan pakketbiedingen, d.w.z. inschrijvingen betreffende biedingen en verkopen van gecombineerde PO-monitoren/anesthesieapparaten tegen concurrerende prijzen. Net als bij de gasmodules moet ook hier benadrukt worden dat GE voorafgaand aan de fusie geen toegang had tot deze anesthesieapparatuur volgens de voorwaarden in de OEM-leveringsovereenkomst. Bovendien zal Spacelabs in staat zijn een volledig assortiment monitoren aan te bieden dat niet beperkt blijft tot de PO-omgeving maar ook CC-omgeving omvat, een sector waarin het bedrijf in dit stadium reeds een significante positie heeft. Conclusie met betrekking tot de verplichtingen voor PO-monitoren (344) De Commissie is van mening dat mededingingsbezwaren met betrekking tot de verenigbaarheid van de transactie met de gemeenschappelijke markt die door de Commissie zijn vastgesteld, afdoende zullen worden opgeheven door de verplichtingen. In het uiteindelijk door de aanmeldende partij aangeboden totaalpakket zijn de commentaren en reacties van derden in zeer hoge mate verwerkt. In het bijzonder zullen deze verplichtingen de door de commissie vastgestelde concurrentiebezwaren wegnemen door middel van compensatie van de overlapping tussen de fuserende partijen op de markt voor PO-monitoren en door het herstel van de mededingingsvoorwaarden tot een niveau zoals dat vóór de fusie bestond. (345) De Commissie wenst niettemin te benadrukken dat de identiteit van de koper, die onderworpen blijft aan de goedkeuring van de Commissie, van cruciaal belang zal zijn om de doeltreffendheid van de verplichtingen te garanderen. In feite zal, gezien het specifieke karakter van de werking van de betreffende markt, de \"bewezen deskundigheid\" (zoals het actief zijn op de markt voor PO- en CC-materiaal en producten) van bijzondere relevantie zijn. (346) De hierboven omschreven verplichtingen (de effectieve afstoting van het bedrijf en de volledige naleving van de OEM-leveringsovereenkomsten) vormen de voorwaarden van deze beschikking, aangezien de structurele verandering op de relevante markt slechts door de volledige naleving daarvan (behoudens veranderingen conform de herzieningsbepaling van de bijlage) kan worden gerealiseerd. De resterende verplichtingen vormen verbintenissen (behoudens veranderingen conform de herzieningsbepaling van de bijlage) die betrekking hebben op de stappen van het uitvoeringsproces dat de nagestreefde structurele verandering tot stand moet brengen. 2. VERTICALE (INTERFACE) VERPLICHTING (347) Nadat de Commissie haar ernstige twijfels geuit had bij de besluitvorming volgens artikel 6, lid 1, onder c), waarmee de procedure in deze zaak werd ingeleid en terwijl het diepteonderzoek gaande was, heeft de aanmeldende partij per brief van 11 juni 2003 verplichtingen neergelegd \"(De originele interfaceverplichting)\" conform artikel 8, lid 2, en artikel 10, lid 2, van de concentratieverordening met als doel de ernstige twijfels van de Commissie over de interoperabiliteit tussen anesthesiemachines, patiëntmonitoren en CIS weg te nemen. (348) De verplichting leek de ernstige twijfels van de Commissie met betrekking tot verticale kwesties in principe weg te nemen en werd daarom aan een praktijktoets onderworpen om de uitvoerbaarheid en doeltreffendheid ervan te beoordelen. De verplichting werd door de aanmeldende partij op 4 juli 2003 herzien na opmerkingen van de marktdeelnemers. Een aantal verdere herzieningen werd gemaakt na de markttoets van de \"Horizontale verplichting\". De definitieve versie van de interfaceverplichting is daarom op 24 juli 2003 ingediend (de \"Interfaceverplichting\") en is vermeld in bijlage II bij deze beschikking. MARKTTOETS VAN DE ORIGINELE INTERFACEVERPLICHTING (349) De markttoets van de originele interfaceverplichting heeft voornamelijk positieve resultaten(215) opgeleverd. De meerderheid van de ziekenhuizen die op de vragenlijst van de Commissie reageerden bleek tevreden met de verplichting die naar hun mening de hierboven geïdentificeerde concurrentiebezwaren betreffende verticale concurrentie afdoende zou opheffen. Enkele respondenten uitten echter hun twijfel over enkele bepalingen, die naar hun mening zouden moeten worden verbeterd om de uitvoerbaarheid en de doeltreffendheid van de verplichting te garanderen. (350) Sommige respondenten vonden met name de verplichting om interfaces open te houden, zoals vermeld in de originele interfaceverplichting, niet breed genoeg geformuleerd, aangezien deze de tweerichtingsuitwisseling van gegevens (van en naar de apparatuur van de gefuseerde entiteit) uitsloot en alleen open interfaces verschafte voor de patiëntmonitoren van de gefuseerde entiteit met de CIS van derden en niet met de anesthesieapparatuur van derden. Open interfaces voor CIS kwamen niet aan de orde. De definitie van \"open interface\" in bepaling 3 van de originele interfaceverplichting werd door een aantal respondenten als te vaag (slechts verwijzend naar \"de praktijk in de bedrijfstak\") en ondoeltreffend beschouwd, aangezien er geen specifieke maatstaf werd vermeld. De definitie zou geen waarborg bevatten voor een niet-discriminatoire behandeling van de apparatuur van derden en die van de gefuseerde entiteit, waardoor de gefuseerde entiteit nog steeds in staat zou zijn om de interoperabiliteit tussen apparatuur van derden te verlagen. Ook de verplichting om interface-informatie \"zonder onnodige vertraging\" en \"vanaf de productontwikkeling\" te verstrekken, werd tamelijk vaag genoemd. Informatie zou verstrekt moeten worden volgens het principe van niet-discriminatoire behandeling en wel zodra de informatie voldoende volledig was. Zodoende zouden derden in staat worden gesteld om in een dusdanig vroeg stadium een open koppeling te bewerkstellingen, dat externe leveranciers tijdig de interoperabiliteit van hun apparatuur zouden kunnen verwezenlijken, om op een effectieve manier met door de gefuseerde entiteit gelanceerde producten te kunnen concurreren. De markttest onthulde ook enkele praktische problemen in verband met de verplichtingen inzake samenwerking op het gebied van informatie en certificering van de originele interfaceverplichting. Men was namelijk van mening dat er meer specifieke procedures in de verplichting moesten worden opgenomen en in het bijzonder dat de vertrouwelijke informatie van derden niet in gevaar mag worden gebracht tijdens de samenwerking met de gefuseerde entiteit. Ten slotte werd benadrukt dat de Commissie de uitvoering van de verplichting zou moeten garanderen door een nauwgezette controle van de naleving ervan door een trustee. BEOORDELING VAN DE CONCENTRATIE ZOALS AANGEPAST DOOR DE INTERFACEVERPLICHTING (351) De positieve resultaten van de markttest, de verdere verbeteringen door de aanmeldende partij en de vaststelling door de Commissie van de uitvoerbaarheid en de doeltreffendheid van de interfaceverplichting hebben tot de conclusie geleid dat de interfaceverplichting de bovengenoemde ernstige twijfels met betrekking tot verticale, interoperabiliteitskwesties op afdoende wijze wegneemt. Als gevolg hiervan waren er met betrekking tot bovengenoemde verticale gevolgen geen bezwaren meer ten aanzien van de verenigbaarheid van de voorgenomen concentratie in haar huidige vorm en de gemeenschappelijke markt. (352) De interfaceverplichting beoogt elektrische en mechanische interoperabiliteit tussen de verschillende relevante apparaten te garanderen. Volgens de interfaceverplichting verplicht GE/Instrumentarium zich tot het \"openhouden\" van interfaces van bestaande en toekomstige medische apparaten (anesthesieapparatuur en beademingsapparatuur), patiëntmonitoren (met inbegrip van PO- en CC-monitoren) en CIS door het verstrekken van normale, veilige, naadloze en doeltreffende interfaceopties conform de praktijk van de bedrijfstak, aanvaarde industriële normen en relevante wettelijke eisen. De verplichting laat GE/Instrumentarium vrij om geïntegreerde machines (zoals de ADU van Instrumentarium) die bij een aantal ziekenhuizen in de EER populair zijn, te produceren op voorwaarde dat de interfaces van dergelijke machines open blijven, zodat aansluiting van aanvullende relevante apparaten van derden mogelijk blijft. Rekening houdend met opmerkingen van derden tijdens de praktijktest, stelt de verplichting, dat open interfaces het principe van niet-discriminatoire behandeling moeten ondersteunen door apparaten van derden van opties te voorzien die qua effectiviteit gelijkwaardig zijn aan de eigen apparaten van GE/Instrumentarium. Uiteraard geldt dit niet voor situaties waar de kenmerken van het apparaat van derden zodanig zijn (bijvoorbeeld inferieur aan die van de apparaten van GE/Instrumentarium) dat ze een dergelijke gelijkwaardige, open aansluiting onmogelijk maken. GE/Instrumentarium is verplicht om in haar productdocumentatie of op haar website te verklaren dat haar apparaten open interfaces hebben. Klanten zouden bijgevolg geen reden tot twijfel hebben of zij GE/Instrumentarium kunnen blijven gebruiken in combinatie met apparatuur van derden. (353) Verder heeft GE/Instrumentarium de verplichting om externe partijleveranciers te voorzien van informatie en gegevens over de interface, inclusief het communicatieprotocol en overige specificaties met inbegrip van de technische uitleg die voor derden noodzakelijk is om open interfaces te ontwikkelen. Vereiste interface-informatie over wijzigingen, upgrades of nieuwe apparaten dient automatisch te worden verstrekt zonder dat specifieke verzoeken daartoe noodzakelijk zijn. De informatie wordt verstrekt op niet-discriminatoire basis, kosteloos of tegen kostprijs en zonder onnodige vertraging. De informatie over upgrades en nieuwe apparaten moet in een voldoende vroeg stadium worden verstrekt volgens het principe van niet-discriminatoire behandeling en met het doel derden de kans te geven een concurrerende interface te ontwikkelen op het moment dat GE/Instrumentarium dit doet. GE/Instrumentarium moet daarom de vereiste informatie onmiddellijk verstrekken, vanaf het moment dat deze voldoende ontwikkeld is om derden in staat te stellen om interfaces te ontwikkelen en in elk geval niet later dan de productontwikkeling. Specifieke verplichtingen zijn inbegrepen om tegenover derden te waarborgen dat de informatie aan hen verstrekt zal worden en dat zij recht hebben op een adequate, met redenen omklede reactie wanneer de informatie niet binnen twintig werkdagen na het indienen van een verzoek daartoe beschikbaar is. Na overweging van de opmerkingen van een derde, waarin het grote belang van de vroegtijdige aanlevering van informatie benadrukt werd, is de Commissie van mening dat de verplichting een dergelijke tijdige aanlevering van informatie garandeert. De Commissie is van mening dat de verplichtingen adequate waarborgen verlenen dat concurrenten de gevraagde informatie tijdig zullen ontvangen; daarnaast worden door de vrij lange productcycli van medisch materiaal en patiëntmonitoren en de duur van inschrijvingsprocedures alle marktafschermende effecten uitgesloten. (354) Om de doeltreffendheid van de verplichting verder te garanderen, heeft GE/Instrumentarium zich verplicht tot het verlenen van technische bijstand en adviesdiensten om derden in staat te stellen de interface-informatie te gebruiken. Contactpunten worden in de documentatie of op de website van GE/Instrumentarium bekendgemaakt. Voorts omvat de verplichting specifieke samenwerkingsverplichtingen, zoals het uitlenen van het vereiste materiaal voor het uitvoeren van interoperabiliteitstesten en certificeringsdoeleinden. Zodoende kunnen derden de noodzakelijke tests uitvoeren om de certificaten (zoals de CEI 601 mechanische integratietest) te verkrijgen die zij noodzakelijk vinden. Bepalingen betreffende de vertrouwelijkheid zijn inbegrepen om te garanderen dat informatie van derden, die in de context van de verplichting aan het personeel van GE/Instrumentarium is verstrekt, niet door de gefuseerde entiteit voor andere doeleinden wordt gebruikt. Bovendien heeft GE ook de verplichting geaccepteerd om aan externe leveranciers de noodzakelijke fysieke componenten en apparaten te leveren, tegen redelijke en niet-discriminatoire marktprijzen, zodat deze derden open interfaces kunnen realiseren of de interoperabiliteit aan klanten en op beurzen kunnen demonstreren. (355) Ten slotte omvat de verplichting bepalingen die de naleving ervan moeten garanderen. GE is verplicht om op verzoek aan de Commissie te rapporteren. De Commissie zal ook de mogelijkheid hebben om naleving te controleren door middel van de benoeming van een onafhankelijke trustee, die benoemd wordt zodra GE de zeggenschap verwerft over Instrumentarium. De trustee zal worden bijgestaan door een onafhankelijke deskundige met kennis van de betreffende bedrijfstak. Bovendien kunnen de derden hun toevlucht nemen tot een versnelde procedure van geschillenbeslechting (zoals beschreven in de bijlage bij de interfaceverplichting), waardoor deze derden een snelle en efficiënte arbitrage door onafhankelijke bemiddelaars kunnen ontvangen. Van belang hierbij is dat de Commissie het toezicht over de procedure behoudt, aangezien de bemiddelaars zich, waar nodig, moeten richten naar en gebonden zijn aan de interpretatie van de verplichtingen door de Commissie. CONCLUSIE - DE INTERFACEVERPLICHTING ELIMINEERT DE ERNSTIGE TWIJFELS VAN DE COMMISSIE MET BETREKKING TOT VERTICALE KWESTIES (356) Bovendien neemt de interfaceverplichting, wat betreft de horizontale verplichtingen die leiden tot een verzwakking van de positie van de gefuseerde entiteit op de markt voor PO- en CC-monitoren, de ernstige bezorgdheid over marktafscherming weg door te garanderen dat het in de toekomst mogelijk zal blijven om de patiëntmonitoren, anesthesieapparatuur en CIS van externe fabrikanten op de apparaten en de CIS van de gefuseerde entiteit aan te sluiten. De gefuseerde entiteit zou verplicht zijn om veilige, naadloze en doeltreffende interfaceopties te verstrekken, op niet-discriminatoire basis informatie over interfaces te verstrekken en om met derden samen te werken wanneer certificering van een configuratie noodzakelijk is. De procedures met betrekking tot toezicht en geschillenbeslechting zoals opgenomen in de Verplichting, moeten de naleving van de Verplichting door de gefuseerde entiteit garanderen, door zowel de Commissie als derden adequate bevoegdheden op het gebied van controle en handhaving te verlenen. (357) In het licht van het bovenstaande wordt aangenomen dat de Verplichtingen kunnen verhinderen dat de gefuseerde entiteit een strategie voor marktafscherming hanteert. Ziekenhuizen in de EER zouden blijven profiteren van de mogelijkheden om apparaten en componenten van leveranciers wier producten zij op grond van hun kwaliteit prefereren, gecombineerd te gebruiken. Dit werd bevestigd door een aantal bijzonder positieve klantenreacties tijdens de markttoets van de interfaceverplichting. (358) Bovenstaande leidt tot de conclusie dat, op voorwaarde dat de partijen de aangegane interfaceverplichting volledig nakomen, de ernstige twijfels die door de Commissie werden aangevoerd met betrekking tot interoperabiliteitskwesties, worden weggenomen en de concentratie, zoals aangepast door de interfaceverplichting, als verenigbaar met de gemeenschappelijke markt kan worden verklaard. VI. VOORWAARDEN EN VERPLICHTINGEN (359) Het is mogelijk dat de Commissie aan haar beschikking ingevolge de eerste volzin van de tweede alinea van artikel 8, lid 2, van de concentratieverordening, voorwaarden en verplichtingen toevoegt die bedoeld zijn om ervoor te zorgen dat de betrokken ondernemingen de verplichtingen naleven die zij jegens de Commissie zijn aangegaan teneinde de concentratie verenigbaar te maken met de gemeenschappelijke markt. (360) Indien aan een voorwaarde niet wordt voldaan, is de beschikking van de Commissie waarin de concentratie verenigbaar wordt verklaard met de gemeenschappelijke markt niet langer van kracht. Indien de betrokken ondernemingen een verplichting niet nakomen, kan de Commissie de beschikking tot goedkeuring herroepen conform artikel 8, lid 5, onder b), van de concentratieverordening. De betrokken ondernemingen kunnen bovendien onderworpen worden aan boetes en periodieke sanctiebetalingen in het kader van artikel 14, lid 2, onder a), en artikel 15, lid 2, onder a), van de concentratieverordening. (361) In overeenstemming met het hierboven beschreven basisonderscheid stelt de Commissie haar beschikking afhankelijk van de volledige naleving van de volgende verplichtingen: a) de verplichtingen die in de punten 1 tot en met 6, 15, 16, 17 en 20 van bijlage I worden beschreven (de Spacelabs-verplichting); b) de gehele interfaceverplichting en haar bijlage betreffende interoperabiliteitskwesties, die als bijlage II is verbonden aan de beschikking, met uitzondering van de bepalingen betreffende het specifieke karakter van de rapportageverplichtingen en van de benoeming van de trustee zoals vermeld in de bepalingen 8 en 9. (362) In overeenstemming met het hierboven beschreven basisonderscheid stelt de Commissie haar beschikking afhankelijk van de verplichtingen van GE om geheel te voldoen aan de verplichtingen die in de punten 7 tot en met 14, 18, 19, en 21 tot en met 42 van bijlage I zijn opgenomen (de Spacelabs-verplichting) en aan de bepalingen betreffende de rapportageverplichtingen en de benoeming van de trustee, zoals vermeld in de bepalingen 8 en 9 van bijlage II (de Interfaceverplichting). VII. CONCLUSIE (363) De Commissie heeft besloten dat de verplichtingen die door de aanmeldende partij zijn ingediend, volstaan om de mededingingsproblematiek op te lossen die door deze concentratie ontstaat. De Commissie heeft daarom besloten om zich, mits de aanmeldende partij de door haar voorgelegde verplichtingen volledig naleeft, niet te verzetten tegen de aangemelde transactie en deze verenigbaar te verklaren met de gemeenschappelijke markt en de werking van de EER-overeenkomst. Deze beschikking is aangenomen onder toepassing van artikel 8, lid 2, van de concentratieverordening en van artikel 57 van de EER-overeenkomst. HEEFT DE VOLGENDE BESCHIKKING GEGEVEN: Artikel 1 De aangemelde transactie waardoor General Electric Company uitsluitende zeggenschap zou verkrijgen over Instrumentarium OYJ in de zin van artikel 3, lid 1, onder b), van Verordening (EEG) nr. 4064/89, wordt in de aangepaste vorm volgens de bijlagen I en II bij deze beschikking hierbij verenigbaar verklaard met de gemeenschappelijke markt en de werking van de EER-overeenkomst. Artikel 2 Artikel 1 is afhankelijk van de volledige naleving van de voorwaarden die zijn vastgesteld in de punten 1 tot en met 6, 15, 16, 17 en 20 van de Spacelabs-verplichting in bijlage I bij deze beschikking en in de \"Interfaceverplichting\" in haar geheel, met inbegrip van haar bijlage, uiteengezet in bijlage II bij deze beschikking, uitgezonderd de bepalingen 8 en 9 van de Interfaceverplichting, welke gelden als verplichtingen krachtens artikel 3. Artikel 3 Artikel 1 is afhankelijk van de volledige naleving van de verplichtingen die zijn vastgesteld in de punten 7 tot en met 14, 18, 19 en 21 tot en met 42 van de Spacelabs-verplichting in bijlage I bij deze beschikking en van de bepalingen 8 en 9 van de Interfaceverplichting in bijlage II bij deze beschikking. Artikel 4 Deze beschikking is gericht tot: General Electric Company 3135 Easton Turnpike Fairfield Connecticut 06431 USA Gedaan te Brussel, 2 september 2003. Voor de Commissie Mario Monti Lid van de Commissie (1) PB L 395 van 30.12.1989, blz. 1; gerectificeerd in PB L 257 van 21.9.1990, blz. 13. (2) PB L 180 van 9.7.1997, blz. 1. (3) PB C 92 van 16.4.2004. (4) PB C 92 van 16.4.2004. (5) PB L 61 van 2.3.1998, blz. 1. (6) De omzet is berekend conform artikel 5, lid 1, van de concentratieverordening en de Mededeling van de Commissie betreffende de berekening van de omzet (PB C 66 van 2.3.1998, blz. 25). Voor zover cijfers de omzet van de periode vóór 1.1.1999 omvatten, zijn deze berekend op basis van gemiddelde ECU wisselkoersen en één-op-één omgezet in euro's. (7) Op bepaalde plaatsen in deze tekst werd vertrouwelijke informatie weggelaten; het weggelaten gedeelte wordt aangegeven met vierkante haken en een asterisk. (8) Formulier CO, blz. 40, 41 en 42. (9) In ieder land werd klanten gevraagd of zij eventueel PO-monitoren zouden gebruiken in de sector voor intensieve zorg en omgekeerd. Een grote meerderheid van de respondenten gaf aan dat dit niet het geval was (Frankrijk: 81 %; Spanje: 86 %; het Verenigd Koninkrijk: 62 %; Zweden: 69 %; Italië: 58 %). (10) Formulier CO, blz. 43. (11) Wat betreft de vijf grotere markten op nationaal niveau toont het marktonderzoek aan dat het voorstel om een bepaald type PO-monitoren aan te schaffen in de meeste gevallen door de anesthesist wordt gedaan (Frankrijk: 95 %, Duitsland: 97 %, Italië: 94 %, Spanje: 100 % en het Verenigd Koninkrijk: 72 %) en slechts in enkele gevallen door andere medische afdelingen; bij de aankoop van CC-monitoren kunnen de desbetreffende medische afdelingen hun invloed uitoefenen. (12) Uit het marktonderzoek met betrekking tot de laatste door de respondenten georganiseerde inschrijving bleken de volgende percentages van georganiseerde inschrijvingen voor uitsluitend PO- of CC-monitoren: Frankrijk: 65 %, Duitsland: 69 %, Italië: 73 %, Spanje: 70 % en het Verenigd Koninkrijk: 67 %. (13) Formulier CO, blz. 47. (14) Formulier CO, blz. 44. (15) Formulier CO, blz. 43. (16) Uit het marktonderzoek (de vragen 19 en 21 van de vragenlijst die op 7 mei 2003 aan klanten voor patiëntmonitoren werd gestuurd) blijken - wat de PO-monitoren betreft - de volgende hoofdredenen om niet van leverancier te veranderen: in Frankrijk en Spanje de gevestigde reputatie en de betere technologie van de huidige leverancier, in het Verenigd Koninkrijk de gevestigde reputatie en het vermijden van kosten verbonden aan de overstap en in Duitsland het feit dat de PO- en CC-monitoren van hetzelfde merk zijn. Belangrijke redenen om van leverancier te veranderen waren: in Frankrijk en Spanje de gevestigde reputatie en de betere technologie van de nieuwe leverancier, in het Verenigd Koninkrijk de betere technologie, de verbindingsmogelijkheden en de gevestigde reputatie van de leverancier en in Duitsland betere technologie en elektronische interoperabiliteit. (17) PB L 311 van 14.12.2002, blz. 12. (18) Frost &  Sullivan US Fluoroscopy and Mobile C-arms Markets 2002, 2-1, 2-2. (19) Formulier CO, blz. 62, voetnoot 77. (20) Formulier CO, blz. 62, voetnoot 78. (21) Frost &  Sullivan US Fluoroscopy and Mobile C-arms Markets 2002, Hoofdstuk 6, World Mobile C-arm Market, 6-1. (22) Frost &  Sullivan US Fluoroscopy and Mobile C-arms Markets 2002, Hoofdstuk 6, World Mobile C-arm Market, 6-2. (23) Frost &  Sullivan US Fluoroscopy and Mobile C-arms Markets 2002, Hoofdstuk 6, World Mobile C-arm Market, 6-1. (24) Het gebruik van C-bogen voor cardiologische toepassingen is in Frankrijk en Duitsland wettelijk niet toegestaan. (25) Reacties op de brief van de Commissie aan ziekenhuizen (kopers van mobiele C-bogen) op grond van art. 11 van 11 maart 2003. (26) Reacties op de brief van de Commissie aan concurrenten op grond van art. 11 van 11 maart 2003. (27) Bijlage 6.8 bij Formulier CO. (28) Bijlage 6.8 bij Formulier CO. (29) Formulier CO, blz. 64. (30) Bijlage 6.8 bij Formulier CO. (31) Bijlage 6.8 bij Formulier CO. (32) Formulier CO, blz. 64. (33) Bijlage 6.8 bij Formulier CO. (34) Bijlage 6.8 bij Formulier CO. (35) Formulier CO, blz. 63. (36) Reacties op de brief van de Commissie aan ziekenhuizen (kopers van mobiele C-bogen) op grond van art. 11 van 11 maart 2003. (37) Bijlage 6.16 bij Formulier CO. (38) Reacties op de brief van de Commissie aan ziekenhuizen (kopers van mobiele C-bogen) op grond van art. 11 van 11 maart 2003. (39) Reacties op de brief van de Commissie aan ziekenhuizen (kopers van mobiele C-bogen) op grond van art. 11 van 11 maart 2003. (40) Frost &  Sullivan, US Fluoroscopy and Mobile C-arms Markets, Hoofdstuk 6, World Mobile C-arm Market (2002), 6-1. (41) Frost &  Sullivan, US Fluoroscopy and Mobile C-arms Markets, Hoofdstuk 6, World Mobile C-arm Market (2002), 6-1. (42) Reactie op de brief van de Commissie aan de concurrenten op grond van art. 11 van 8 mei 2003. (43) Frost &  Sullivan, World X-Ray Mammography Market, 2001, Hoofdstuk 3. (44) Reacties op de vragenlijst aan klanten van 11 maart 2003. (45) Reacties van concurrenten op de vragenlijsten van de Commissie inzake onderzoek en ontwikkeling op het gebied van mammografie van 28.5.2003. (46) Formulier CO, blz. 93. (47) Volgens Frost &  Sullivan heeft GE gedurende tien jaar meer dan 100 miljoen USD uitgegeven, terwijl Siemens 50 miljoen USD uitgaf en Fischer Imaging bijna 30 miljoen USD. (48) Reactie van Philips op de vragenlijst van de Commissie van 28.05.2003 met betrekking tot onderzoek en ontwikkeling op het gebied van mammografie, blz. 3. (49) Bijvoorbeeld: Instrumentarium, Siemens en Philips. (50) Richtlijn medische hulpmiddelen 93/42/EC van 14 juni 1993. (51) Bijlage 6.16 bij Formulier CO. (52) Rapport van Frost &  Sullivan inzake de Europese anesthesie- en beademingsapparatuur, 2001 (3981-56), blz. 5-18, 6-17, 7-17, 8-17, 9-17, 10-15, 11-17. (53) In het marktonderzoek werd klanten in diverse landen gevraagd het belang te beoordelen van 20 verschillende factoren die een rol spelen bij de keuze voor een leverancier van patiëntmonitoren. In Duitsland en Spanje vonden de respondenten het feit dat de leverancier in staat was onderhoud en service te leveren gedurende de hele levensduur van het product de op één na belangrijkste factor. In Frankrijk en het Verenigd Koninkrijk kwam dit gegeven op de derde plaats en in Zweden op de vierde. (54) Zie ook T for G, 2000, 3.3. blz. 131. (55) Bijlage 6.9 bij Formulier CO. De totaalcijfers zijn gebaseerd op de beste schattingen van de partijen, die in eerste instantie ontleend zijn aan door COCIR verzamelde algemeen toegankelijke gegevens. Tot de ondernemingen die geen informatie aan COCIR hebben geleverd behoren GMM, SIMAD, Sia, Eurocolumbus, Technix, Metaltronica, Gilardoni en Villa, die voornamelijk werkzaam zijn in Italië, Griekenland, Spanje, Portugal. COCIR levert informatie over de verkoop van C-bogen in België, Frankrijk, Italië, Duitsland, Nederland, het Verenigd Koninkrijk, Spanje en Zweden. De partijen beschikken niet over informatie van COCIR over Finland, Noorwegen, Ierland, Griekenland, Denemarken en Oostenrijk. (56) Frost &  Sullivan, US Fluoroscopy and Mobile C-arms Markets, Hoofdstuk 6, World Mobile C-arm Market (2002), 6-1 beschouwt deze als \"kleinere lokale ondernemingen in het duurdere gedeelte van de markt, die beschouwd kunnen worden als monteurs van complete C-bogen en niet als fabrikanten. Zij betrekken onderdelen zoals röntgenbuizen en beeldversterkers van andere fabrikanten en assembleren een algemene mobiele C-boog en niet een klantgerichte C-boog die voor specifieke doeleinden zoals vasculaire chirurgie kan worden gebruikt\". (57) [...]*. (58) Bijlage 6.16 bij Formulier CO. De gemiddelde nettoprijs van GE in 2002 voor de meest elementaire configuraties. (59) In hun reactie op vraag 6 van de brief van de Commissie op grond van art. 11, van 23-27 mei 2003, gaven de meeste ziekenhuizen aan dat ze - naast aspecten als specificaties, kwaliteit en prijs - de meeste waarde hechten aan factoren als permanent onderhoud, lokale klantenondersteuning en after-sales service. (60) Bijlage 6.16 bij Formulier CO, blz. 9. (61) Reactie op de brief van de Commissie aan ziekenhuizen (kopers van mobiele C-bogen) op grond van art. 11 van 11 maart 2003. Zie ook bijlage 6.13 bij Formulier CO. (62) Instrumentarium Diagnostic Imaging - Strategisch Plan 2002. (63) Bijlage 6.11 bij Formulier CO. (64) Zie het antwoord van GE op vraag 9 van de brief op grond van art. 11 van 8 mei 2003. (65) Zie het antwoord van Instrumentarium op vraag 4 van de vragenlijst van de Commissie van 16 mei 2003. (66) Zie het antwoord van Instrumentarium op vraag 1 van de brief op grond van art. 11 van 8 mei 2003. (67) In het marktonderzoek werd publieke en particuliere klanten gevraagd het belang te beoordelen van 20 verschillende factoren die een rol spelen bij de keuze van een leverancier van mammografieapparatuur (art. 11 vragenlijsten). De meest gewaardeerde factoren per nationale markt waren: specificaties, kwaliteit, permanent onderhoud, reparatie en service gedurende de hele levensduur van het product, after-sales service, prijs en training. (68) Frost &  Sullivan (F& S), European Anaesthesia and Respiratory Equipment Markets Report, 2001, 3981-56; T for G marktrapport: Monitors and Ventilators (december 2000). (69) T for G, blz. 10; F& S, 2001, blz. 4-47. (70) F& S, blz. 4-41; T for G, blz. 31. (71) Zie ook T for G, blz. 16. (72) F& S, blz. 4-50. (73) F& S, blz. 3-4. \"De Europese markt voor anesthesie- en beademingsapparatuur maakt een periode van significante consolidatie door. Kleinere spelers verlaten de markt en richten hun middelen op andere sectoren van de gezondheidszorg. F& S bemerkte ook een tendens tot desinvesteren, wat betekent dat sommige ondernemingen zich op een specifiek land richten. Ten slotte is er een groot aantal samenwerkingsverbanden en allianties tussen ondernemingen ontstaan. Het is nu zaak om te bepalen welke ondernemingen van deze situatie zullen profiteren. In een rijpe markt kan zelfs een kleine groei van het marktaandeel van grote waarde zijn; marktconsolidatie vormt dus een belangrijke uitdaging voor alle marktspelers.\" (74) RBB-Studie, blz. 16. (75) Zie bijvoorbeeld Frost &  Sulliving 2001, \"European Anaesthesia and Respiratory Equipment Markets Report\", (\"F& S 2001\"); T for G marktrapport: Monitors and Ventilators (december 2000). (76) De actieve kleine spelers in de markt voor PO-monitoren waarnaar in Formulier CO (blz. 44) wordt verwezen, waren Criticare Medical Systems, Datascope, Fukuda-Denshi, Huntleigh, Invivo, Nihon Kohden en Welch Allyn Protocol. In de loop van het onderzoek werd de partijen gevraagd een volledige lijst van hun concurrenten in te dienen, met het oog op niet-toegewezen marktaandelen. (77) Wanneer ondernemingen de gevraagde uitsplitsing in directe en indirecte verkopen niet leverden, werd de gemiddelde marge zoals aangegeven door de partijen (zoals gebruikelijk in de bedrijfstak) opgeteld bij de omzet van de ondernemingen. Deze methodiek werd toegepast om een overwaardering van de marktaandelen van de partijen in de concentratie te voorkomen. (78) Reactie op de 6.1.c beschikking, blz. 3. (79) Zie het rapport van F& S (2001), op blz. 4-44. (80) In [...]* komt het marktaandeel van GE over 2002 overeen met een verkoop van [...]* EUR en in 2000 en 2001 van [...]* EUR. Als gevolg hiervan zijn de marktaandelen voor 2002 op zich niet voldoende betrouwbaar. (81) Marktaandelen 2002. (82) De Commissie merkt op dat indien de marktaandelen berekend zouden moeten worden op basis van het gewogen gemiddelde over de afgelopen drie jaar, de marktaandelen van de nieuwe entiteit als volgt zouden zijn: Frankrijk: [55-60]** %, Duitsland: [50-60]** %, Spanje: [80-85]** %, het Verenigd Koninkrijk: [80-85]** % en Zweden: [75-80]** %. (83) Formulier CO, blz. 54. (84) Formulier CO, bijlage 6.1: dit varieert van 40 % in Frankrijk, 45 % in Spanje, 50 % in Duitsland, tot 80 % in het Verenigd Koninkrijk en Zweden. (85) Formulier CO, bijlage 6.1: 60 % in Spanje en Duitsland, 70 % in Frankrijk, 80 % in het Verenigd Koninkrijk en Zweden. (86) Dit is het geval in het Verenigd Koninkrijk, Duitsland en Spanje (zie het klantenoverzicht en ook T for G, paragraaf 3.2, blz. 4-7). (87) Dit is het geval in Frankrijk (zie het klantenoverzicht en ook T for G, paragraaf 3.2, blz. 6). (88) Dit is volgens het klantenoverzicht meestal het geval in Zweden. (89) Volgens het klantenoverzicht zijn in Frankrijk kwaliteit, specificaties en after-sales service belangrijker factoren dan de prijs. In Duitsland worden ook de langetermijnvooruitzichten van de leverancier en zijn innovatievermogen genoemd als belangrijker factoren dan de prijs. In Spanje benadrukken de klanten kwaliteit en specificaties naast after-sales service, training en compatibiliteit met bestaande monitoren. In het Verenigd Koninkrijk wordt de mogelijkheid van de leverancier om trainingen te geven als eerste factor genoemd, gevolgd door kwaliteit, after-sales service en specificaties. In Zweden behoren after-sales service, kwaliteit en training tot de als eerste genoemde factoren. (90) In alle landen werden dit aspect en de noodzaak van een lokale fabriek genoemd als de minst belangrijke factoren. (91) Biedinggegevens verstrekt door Instrumentarium toonden aan dat [80-90]* % van de [...]* biedingen in de EER minder dan 100000 EUR in waarde bedroeg. In Frankrijk bijvoorbeeld lag dit percentage tussen 1998 en 2003 op [90-100]* %. Instrumentarium zegt in Spanje tussen 1998 en 2002 aan [...]* biedingen te hebben deelgenomen. Van de [...]* biedingen die deze onderneming won, bedroeg [...]* minder dan 100000 EUR. Dezelfde verhoudingen zijn te zien in Duitsland ([...]* gewonnen biedingen, waarvan [...]* minder dan 100000 EUR bedroegen) en het Verenigd Koninkrijk ([...]* gewonnen biedingen waarvan [...]* minder dan 100000 EUR). (92) [...]*. (93) Formulier CO, blz. 54. (94) Formulier CO, blz. 51. (95) Formulier CO, blz. 52. (96) Zie de reacties op brief van de Commissie aan de concurrenten op grond van art. 11 inzake onderzoek en ontwikkeling van 28.5.2003. (97) T for G, blz. 26. (98) F &  S 3981-56, blz. 4-49. (99) Dit is bijvoorbeeld het geval in Frankrijk. In Zweden eindigen GE en Instrumentarium als eerste, vóór Philips en Siemens. In het Verenigd Koninkrijk eindigt Instrumentarium als eerste, vóór Philips, GE en Siemens. In Spanje kiezen de klanten Instrumentarium als de nummer één, vóór GE, Siemens en Philips. In Duitsland komt Instrumentarium op de eerste plaats, vóór GE, Philips en Siemens, die op hetzelfde niveau eindigen. (100) Van de biedinggegevens van Philips waren 551 items bruikbaar voor deze analyse. (101) Op basis van bepaalde hypotheses is het mogelijk te beoordelen in hoeverre de frequentie van de ontmoetingen van beide partijen in Duitsland te hoog wordt ingeschat in de analyse. In feite kan redelijkerwijs worden aangenomen dat GE en Instrumentarium tijdens de biedingen die door Siemens werden gewonnen, elkaar ruwweg net zo vaak ontmoetten als tijdens de biedingen die door Philips werden gewonnen, d.w.z. in [20-30]* % van de gevallen, volgens een door Philips op 8 mei 2003 ingediende studie. Aangezien Siemens' marktaandeel (o.b.v. de waarde van gewonnen biedingen) in Duitsland tussen de [30-40]* % ligt, kan worden geconcludeerd dat GE en Instrumentarium elkaar in [70-80]* % van de gevallen ontmoeten bij [70-80]* % van de biedingen (gewonnen door Instrumentarium, GE of Philips) en in [20-30]* % van de gevallen bij [30-40]* % van de resterende biedingen (gewonnen door Siemens). Dit leidt tot een geëxtrapoleerde ontmoetingsfrequentie van [50-60]* %. Dit cijfer toont aan dat Instrumentarium GE nog steeds aanzienlijk frequenter ontmoet dan Siemens ([20-30]* %) of Philips ([10-20]* %). (102) Onder de 432 inschrijvingen in Duitsland waar informatie over de huidige bieders beschikbaar was, waren de partijen bij [300-350]* inschrijvingen tegelijkertijd aanwezig. Bij die inschrijvingen waren de partijen bij [100-150]* inschrijvingen de enige bieders en hadden zij bij [100-150]* biedingen slechts één andere concurrent, waarbij in [50-100]* gevallen sprake was van een marginale speler (d.w.z. een andere speler dan Siemens, Philips of de partijen in kwestie). (103) RBB-studie, blz. 3. (104) De gegevens bevatten slechts minder dan tien meetgegevens uit Oostenrijk en Noorwegen. (105) De meetgegevens bevatten meer dan 10 waarnemingen voor de volgende landen: België ([200-300]*), Finland ([200-300]*), Frankrijk ([300-400]*), Duitsland ([300-400]*), Griekenland ([0-100]*), Italië ([100-200]*), Nederland ([0-100]*), Spanje ([400-500]*) en het Verenigd Koninkrijk ([300-400]*). (106) GE/Draeger wordt ook in [50-60]* % van de gevallen als runner-up vermeld in Noorwegen, echter op basis van 9 meetgegevens. (107) Er zijn echter slechts [0-10]* rapportages met betrekking tot Portugal. (108) In feite wordt Siemens door het verkooppersoneel als runner-up genoemd in [...]* van de [100-200]* biedingen. (109) RBB-studie, blz. 10. (110) RBB-studie, blz. 10. (111) Reactie op het verzoek op grond van art. 11 van 10 juni 2003, blz. 2. (112) RBB-studie, blz. 10. (113) Zie de e-mail van 25 september 2001 (van P. van Ryzin aan K. King). (114) Intern document van GE [...]* (115) Formulier CO, blz. 47. (116) RBB-studie, blz. 14. (117) Zie blz. 14-15 van de RBB-studie. (118) Reactie op het verzoek op grond van art. 11 van 10 juni 2003. (119) RBB-studie, blz. 16. (120) Formulier CO, blz. 47. (121) [...]* (122) [50-100]* inschrijvingen door Draeger gewonnen in Frankrijk van 2000 tot en met 2002. (123) Gezien de beperkte gegevens werden verscheidene variabelen in het model opgenomen om de variaties in de kortingen van Draeger te verklaren. Een van deze variabelen is bijvoorbeeld de waarde van de uiteindelijke inschrijving. Hoge kortingen kunnen in verband gebracht worden met een hoge inschrijvingswaarde. Ook wanneer sommige klanten hogere kortingen krijgen doordat zij veel inschrijvingen organiseren of doordat de totale waarde van hun inschrijvingen belangrijk is. Bovendien zou de aanwezigheid van andere grote bieders de hoogte van de door Draeger verleende korting kunnen beïnvloeden. Aan [50-100]* door Draeger gewonnen biedingen namen zowel Instrumentarium als Siemens deel, maar Philips niet. Interessant is dat wanneer Siemens aanwezig is, Instrumentarium ook altijd biedt. Wanneer Instrumentarium daarentegen aan een inschrijving meedoet, is Siemens niet altijd een concurrerende bieder. Om die reden lieten we de invloed van Instrumentarium variëren al naar gelang de aanwezigheid van Siemens. [5-10]* % en [5-10]* % verwijst naar de variaties in Draegers kortingen die zijn toe te schrijven aan respectievelijk Instrumentarium samen met Siemens en Instrumentarium alleen. (124) De gemiddelde korting van Draeger bedraagt circa [30-40]* % wanneer Instrumentarium aanwezig is. Uitgaande van dit gegeven zou een vermindering van [5-10]* % (respectievelijk [5-10]* %) in de korting van Draeger na de verwijdering van Instrumentarium, leiden tot een prijsverhoging van [5-10]* % (respectievelijk [15-20]* %) voor de inschrijvingen waar Instrumentarium aanwezig was. (125) [50-100]* inschrijvingen waar GE won, van 1998, 1999, 2001 en 2002 in Frankrijk. (126) De uitkomsten zijn statistisch significant. (127) De gemiddelde korting van Philips voor PO-monitoren is circa [30-40]* %, op basis van de gegevens in de studie die op 8 mei 2003 door Philips werd ingediend. (128) Zie bewijsstuk 3 in de Philips-studie van 10 juni 2003, kolom (a). (129) RBB-studie \"A preliminary critique of NERA's econometric analysis of the perioperative monitoring market\" van 24 juni 2003. (130) Formulier CO, blz. 44. (131) Formulier CO, blz. 50. (132) Zie T for G, Positioning and tactics, 3.3.2 op blz. 130. (133) RBB-studie, blz. 9. (134) Merkenvoorkeur wordt genoemd als de daarop volgende belangrijke factor, maar logischerwijs alleen bij klanten die niet van leverancier zijn veranderd. (135) Formulier CO, blz. 47. (136) Zie bijvoorbeeld F& S 2001, blz. 4-49 en 4-50, waarin als concurrentiefactoren tevens genoemd worden \"het verkrijgen van concurrentievoordeel door middel van technologische innovatie\" en waarin vermeld wordt dat \"cruciale factoren als prijsstrategie en technologische innovatie altijd een sleutelrol in deze markt zullen spelen\". (137) Formulier CO, blz. 47. (138) T for G, blz. 131. Ten aanzien van grote ondernemingen stelt T for G verder dat \"er in alle landen een nationaal trainings- en responscentrum is\". (139) Formulier CO, blz. 45. (140) T for G, op blz. 25. (141) GE/Draeger-alliantie, notulen van een vergadering van 12 mei 2000. (142) Instrumentarium meldt in Spanje [1500-2000]* biedingen waaraan zij tussen 1998 en 2002 deelnam. Van de [500-1000]* biedingen die de onderneming won, waren [500-1000]* minder dan 100000 EUR waard. Dezelfde verhoudingen worden waargenomen in Duitsland ([1000-1500]* gewonnen biedingen, waarvan [500-1000]* minder waard was dan 100000 EUR) en in het Verenigd Koninkrijk ([1500-2000]* gewonnen biedingen waarvan [1000-1500]* minder dan 100000 EUR waard was). (143) Voor CC-monitoren werd dezelfde methode gebruikt als voor PO-monitoren. (144) RBB-studie. Vanaf blz. 20. (145) RBB-studie. Tabel 8, blz. 20. (146) Siemens en Philips. Uiteindelijk konden de gegevens Siemens vanwege de slechte kwaliteit niet voor de analyse gebruikt worden. (147) De marktaandelen op basis van volume verschillen niet wezenlijk. (148) De door de partijen verstrekte gegevens bevatten [400-500]* meetgegevens met betrekking tot inschrijvingen binnen de EER (periode 1998-2003) die door GE werden gewonnen. De verdeling van de gegevens over de landen lijkt eenvoudigweg op beschikbaarheid te zijn gebaseerd. Van de volgende landen zijn meer dan 15 meetgegevens opgenomen: België ([50-100]*), Frankrijk ([50-100]*), Duitsland ([50-100]*), Italië ([50-100]*), Spanje ([0-50]*) en het Verenigd Koninkrijk ([50-100]*). (149) De door de partijen opgegeven gegevens over door Instrumentarium gewonnen inschrijvingen bevatten [0-100]* meetgegevens uit de periode 1998-2002, alle uit Duitsland. De partijen verklaren dat zij, gezien het feit dat Instrumentarium hoofdzakelijk via onafhankelijke distributeurs verkoopt, niet in staat waren nauwkeurige biedinggegevens voor meer EU-landen te verzamelen om in hun analyse mee te nemen. (150) Er zijn echter slechts [0-10]* rapportages met betrekking tot Portugal. (151) De partijen lijken aan deze analyse een verdergaande conclusie te verbinden, implicerend dat er tussen GE en Instrumentarium wel een bijzonder grote mate van substitueerbaarheid moet bestaan wil een fusie tot concurrentieschade leiden: [...]* De Commissie ondersteunt deze analyse niet. (152) D.w.z. Siemens en Philips. Uiteindelijk konden de gegevens van Philips, vanwege de slechte kwaliteit ervan, niet voor de analyse gebruikt worden. (153) Reacties van concurrenten op de vragenlijsten van de Commissie inzake onderzoek en ontwikkeling op het gebied van mammografie van 28.5.2003. (154) Frost &  Sullivan, World X-Ray Mammography Market, 2001, Hoofdstuk 3. (155) Reacties van concurrenten op de vragenlijsten van de Commissie inzake onderzoek en ontwikkeling op het gebied van mammografie van 28.5.2003. (156) Frost &  Sullivan, World X-Ray Mammography Market, 2001, Hoofdstuk 4. (157) Bijlage 6.11 bij Formulier CO. (158) De marktaandelen op basis van volume verschillen niet wezenlijk. (159) Tot de biedingen van GE waarbij onderscheid werd gemaakt tussen particulier en publiek, behoorden ongeveer [1500-2000]* particuliere en ongeveer [500-1000]* publieke biedingen (op een totaal aantal beschikbare biedingen van [2500-3000]*). (160) Tot de biedingen van GE waarbij onderscheid werd gemaakt tussen particulier en publiek, behoorden ongeveer [100-150]* particuliere en [0-50]* publieke biedingen (totaal aantal biedingen dat voor de Commissie beschikbaar was: [300-400]*). (161) [...]* (162) In de aan de klanten verzonden vragenlijst werd men gevraagd aan te geven wie het voorstel tot aanschaf doet. In alle landen bleek dit besluit meestal door radiologen te worden genomen (90 % in Frankrijk, 95 % in Spanje, 72 % in Italië). (163) De partijen waren in staat de informatie te verzamelen die noodzakelijk was voor het uitvoeren van dit type analyse van [600-700]* inschrijvingen vanaf 1998 tot 2003. Er zijn meer dan 15 observaties in alle landen (bijv. Frankrijk [300-400]*; Italië [100-200]*; Duitsland [0-100]*, het Verenigd Koninkrijk [0-100]*, Spanje [0-100]*), maar Ierland slechts ([0-15]*). (164) D.w.z. Siemens en Philips. Uiteindelijk konden de gegevens van Philips, vanwege de slechte kwaliteit ervan, niet voor de analyse gebruikt worden. (165) [...]* (166) Reacties van concurrenten op de vragenlijsten van de Commissie inzake onderzoek en ontwikkeling op het gebied van mammografie van 28.5.2003. (167) Reacties van concurrenten op de vragenlijsten van de Commissie inzake onderzoek en ontwikkeling op het gebied van mammografie van 28.5.2003. (168) Instrumentarium Diagnostic Imaging - Strategisch Plan 2002. (169) Zie zaak COMP/M.2861 - Siemens/Draegerwerk/JV (nog ongepubliceerd), punt 149. (170) Overweging 125 van de beschikking in zaak COMP/M.2861 - Siemens/Draegerwerk/JV. (171) Overweging 72-74 van de beschikking in zaak COMP/M.2861 - Siemens/Draegerwerk/JV. (172) Frost &  Sullivan, European Anaesthesia and Respiratory Equipment Markets Report, 2001 \"F& S Anaesthesia Report 2001\". (173) Een vergelijkbare reconstructie werd uitgevoerd in de procedure Siemens/Draeger (zie de beschikking Siemens/Draeger, overweging 116). Aangezien het niet mogelijk bleek om gegevens van alle concurrenten op de markt te verkrijgen, bleef de reconstructie van marktaandelen in de beschikking Siemens/Draeger onvolledig (zie einde overweging 116 in de beschikking Siemens/Draeger). Daarom werd in samenhang met de onderhavige zaak een nieuwe reconstructie van marktaandelen uitgevoerd. Hierbij dient echter te worden opgemerkt dat volgens de cijfers in de beschikking Siemens/Draeger, Instrumentarium de marktleider zou worden, in ieder geval in Ierland, Zweden en het Verenigd Koninkrijk. Draeger werd overwegend dominant bevonden in de volgende EER-landen (zie overweging 153): Denemarken, Duitsland, Finland, Frankrijk, Nederland en Noorwegen. (174) Veel kleinere concurrenten waren niet in staat nauwkeurige omzetgegevens te verstrekken op nationale basis. (175) Instrumentarium bijvoorbeeld, besteedde in 2001 66,6 miljoen EUR aan onderzoek en ontwikkeling wat neerkomt op 7 % van de netto verkoop op het gebied van anesthesie en intensive care. (Zie jaarverslag van Instrumentarium 2001, blz. 19.) Het F& S Anaesthesia Report (2001) rapporteert dat de markt \"vrij geconcentreerd is\" en dat \"nieuwe spelers bij het betreden van de markt met moeilijkheden geconfronteerd worden\", blz. 4-13. (176) De overgrote meerderheid van deelnemers aan het onderzoek van de Commissie (anesthesievragenlijst) verklaarde dat Datex-Ohmeda \"hoge\" specificaties respectievelijk een \"hoge\" kwaliteit had. Het leiderschap van Instrumentarium op het gebied van anesthesieapparatuur ten opzichte van zijn kleinere concurrenten blijkt ook uit de eigen documenten van de onderneming. Het jaarverslag van Instrumentarium van 2001 stelt dat \"met een omzet van 714 miljoen EUR werd het in de loop van het jaar duidelijk dat wij nu de grootste leverancier ter wereld zijn van apparatuur en oplossingen op het gebied van anesthesie en intensive care. Deze positie is zeer gunstig voor ons, doordat wij hierdoor op vele gebieden kunnen profiteren van schaalvoordelen en daardoor zorgvuldig berekende risico's kunnen nemen bij het ontwikkelen van nieuwe activiteiten\". Het leiderschap van Instrumentarium is dusdanig dat het \"het enige bedrijf ter wereld is dat een brede familie van anesthesieapparatuur voor uiteenlopende toepassingen kan aanbieden\". Zie Jaarverslag Instrumentarium (2001), blz. 4 en 8. (177) Formulier CO, blz. 121. (178) Reactie van Instrumentarium op het verzoek op grond van art. 11 van 9 april 2003, vraag 14: \"nieuwe monitoren hebben een ingebouwd plat beeldscherm en LCD-displays waardoor het mogelijk wordt om bewakingselementen aan een zijarm te bevestigen\". (179) Verklaring van derden, van 24 maart 2003, blz. 2. (180) F& S Anaesthesia Report (2001), blz. 4-31. (181) Een aantal concurrenten verklaarde dat het tot stand brengen van een zorgvuldig geteste configuratie veel tijd vergt - ca. 6 maanden en in sommige gevallen aanzienlijk meer dan 6 maanden. (Reactie van derden van 24.4.2003, 14.5.2003; 30.4.2003 en in het bijzonder de reactie van derden op de brief op grond van art. 11 van 11 april 2003, vraag 4.) Eén derde verklaarde dat de minimale hoeveelheid informatie en ondersteuning die nodig is om mechanische integratie te bereiken bestond uit \"specificatie van het maximumgewicht dat door de wielen kan worden gedragen, specificatie van de kanalen en het gewicht dat zij ondersteunen, indien kanalen beschikbaar zijn, de plaats van fixatiepunten voor het bevestigen van hardware en de specificaties van hun gebruik, informatie over mogelijke plaatsen voor bevestigingsoplossingen voor patiëntmonitoren, informatie over alle mogelijke opstellingen, met inbegrip van alle vereiste onderdelen voor het uitvoeren van testen conform IEC en UL, een contactpersoon voor technische vragen\". (182) Met inbegrip van bijvoorbeeld de volgende normen: EN 740: 1998 en EN 12218: 1998 + A1: 2002 (geharmoniseerde normen met betrekking tot medische hulpmiddelen krachtens Richtlijn 93/42/EEG van de Raad); EN 740: 1998 (Europese norm met betrekking tot anesthesiewerkstations). (183) Reactie van GE op het verzoek van de Commissie om informatie op grond van art. 11 van 9 april 2003, blz. 4. (184) Zie ingediende verklaringen van derden van 24 maart 2003, blz. 2. (185) In haar reactie van 18 juni 2003 besprak Instrumentarium haar samenwerking met monitorleveranciers en leveranciers van bevestigingssystemen: \"Het is belangrijk om op te merken dat het meest recente apparaat van Datex-Ohmeda, de S/5 Avance, leverbaar vanaf juni 2003, reeds bevestigingssystemen bevat voor monitoren van Philips, Siemens, GE, Spacelabs en Datex-Ohmeda en ontwikkeld en getest is door GCX. Dit is te danken aan de proactieve samenwerking van Instrumentarium met GCX bij het ontwikkelen van de bevestigingen. [...]*. Vóór de productintroductie heeft Instrumentarium samengewerkt met een externe leverancier van bevestigingssystemen.\" (186) De elektronische verbinding tussen anesthesieapparatuur en monitoren kan tot stand worden gebracht met behulp van kleine interfaceapparaten die in de apparaten worden geplugd. Elke fabrikant heeft zijn eigen oplossing (bijv. de \"Octicomm\" van GE of het \"VueLink\" apparaat van Philips). Dergelijke fysieke componenten kunnen noodzakelijk zijn voor het tot stand brengen van een interfaceverbinding tussen een anesthesieapparaat en een patiëntmonitor. (187) Overdracht van gegevens \"in real-time\" betekent dat de gegevens die door het anesthesieapparaat worden gegenereerd, worden weergegeven naast fysiologische gegevens die door de patiëntmonitor worden gemeten. Dit maakt het voor de arts gemakkelijker om op elk willekeurig moment informatie te verkrijgen over de toestand van de patiënt en de therapie dienovereenkomstig aan te passen. (188) Een significant aantal respondenten gaf een opsomming van de specifieke voordelen van elektronische integratie. Uit de reacties van klanten op de vragenlijst van de Commissie blijkt dat een zeer groot aantal respondenten de weergave van verschillende gegevens op één enkel scherm en de productie van geautomatiseerde patiëntdossiers als de belangrijkste voordelen van elektronische integratie beschouwt. (189) [25-30]* % van de verkopen in 2000 en [20-25]* % van de verkopen in 2002. (190) Zie de reactie van Instrumentarium op vraag 28 uit de brief op grond van art. 11 van 9 april 2003. (191) Antwoord van derden op vraag 15 van het verzoek om informatie op grond van art. 11 van 11 april 2003 dat informatie verschaft over problemen met elektronische interoperabiliteit. (192) Aan klanten werd gevraagd of zij problemen met de elektronische connectiviteit hadden ondervonden en of het gemakkelijk was om een monitor en een anesthesieapparaat elektronisch aan te sluiten zonder hulp van de leverancier. Een groot aantal klanten antwoordde dat zij problemen hadden ondervonden en dat het aansluiten niet gemakkelijk was zonder hulp van de leverancier. (193) Reactie van Instrumentarium op het verzoek om informatie van de Commissie op grond van art. 11, van 9 april 2003, blz. 6. (194) Zie het antwoord van Instrumentarium op vraag 29 van het verzoek om informatie van de Commissie op grond van art. 11 van 9 april 2003 waarin verklaard wordt [...]*. [...]*. (195) Professor [...]*, Industrieel Contactpersoon van de Europese vereniging van anesthesisten geciteerd in het antwoord van derden op vraag 17 van het verzoek om informatie op grond van art. 11 van 11 april 2003. (196) Het marktonderzoek heeft ook aangetoond dat een significant aantal klanten prijs stelt op de mogelijkheid tot \"mix and match\" (onderlinge combineerbaarheid). (197) Zie bijlage 17 bij het antwoord van GE op het verzoek op grond van art. 11 van 9 april 2003, de presentatie \"System Selling Go\". (198) Zie bijlage 5.4 bij de aanmelding, de GEMS-presentatie inzake de beweegredenen van de overeenkomst met Instrumentarium. (199) Een significant percentage van de deelnemers aan het marktonderzoek van de Commissie verklaarde dat zij van plan waren hun anesthesieapparatuur en monitoren aan te sluiten op CIS-systemen. (200) Zoals hierboven vermeld, ontkennen de partijen niet dat samenwerking noodzakelijk is voor doeltreffende en naadloze mechanische en elektronische integratie, noch dat een leverancier van anesthesieapparatuur in staat zou zijn noodzakelijke samenwerking te weigeren of te verzwakken. (201) Er zijn veel manieren waarop GE/Instrumentarium deze marktafscherming zou kunnen bereiken. Het weigeren van samenwerking of het \"afsluiten\" van de eigen architectuur zou een extreme maatregel kunnen zijn die het onafhankelijke monitorenfabrikanten onmiddellijk onmogelijk zou maken monitoren te verkopen aan klanten die gebruik maken van anesthesieapparatuur van Instrumentarium. Volgens verklaringen van derden zouden diverse subtielere en moeilijker te ontdekken manieren kunnen worden gebruikt, zoals frequente modificaties en upgrades die een constante samenwerking vereisen die door de gefuseerde entiteit vertraagd of geweigerd kan worden, manipulatie van de output om de prestaties van alleen systemen die op een GE/Instrumentarium-monitor zijn aangesloten te optimaliseren, gebruik van merkgebonden protocollen, levering van inferieure connectiviteit voor CIS-systemen, frequente veranderingen in softwarecodering waardoor problemen ontstaan met de interoperabiliteit tussen rivaliserende monitoren, manipulatie van bevestigingssteunen voor apparatuur om de mechanische integratie van rivalen te bemoeilijken, weigering om apparatuur uit te lenen of te participeren in het testen van apparatuur i.v.m. validatie ten opzichte van internationale normen, vertraagde samenwerking waardoor concurrerende fabrikanten niet in staat zijn hun producten tijdig op belangrijke internationale handelsbeurzen te tonen enz. (202) In de documenten van Bijlage 5.4 (bijlage bij de aanmelding) verklaart GE dat één van de belangrijkste redenen voor de overeenkomst met Instrumentarium het combineren van de sterke punten van Instrumentarium en GE in de PO- en CC-zorgsectoren was. \"Het streven van GE naar klinische perfectie op de plaats van zorgverlening voortzetten met een overeenkomstige expansie van de parameterbasis en kernactiviteiten:\", \"de aanwezigheid in de PO-omgeving vergroten (Datex-Ohmeda: Marktleider)\", \"het aanbod in de perinatale zorg significant verbeteren\", \"een aanzienlijk versterkte positie en een platform voor groei in Europa bevorderen\", \"de productlijn voor niet-invasieve cardiologie uitbreiden\", \"aanvullende bouwstenen leveren voor de convergentie van apparaten en IT-systemen\". (203) [20-25]* % rekening houdend met de door de aanmeldende partij aangeboden horizontale desinvestering. (204) GE opereert met de producten Centricity Critical Care en Centricity Perioperative in de intensieve zorg en PO-sectoren. Naast de partijen zijn Siemens en Philips de andere belangrijkste medische leveranciers in de CIS-sector. Instrumentarium is met de producten Deio en Clinisoft in dezelfde zorgsectoren vertegenwoordigd. De aanmeldende partij heeft geen marktaandelen voor CIS vermeld aangezien het volgens haar om een gefragmenteerde, opkomende en groeiende markt gaat. De aanmeldende partij verklaart in de aanmelding ook dat haar marktaandeel onder de [25-30]* % zou blijven. In verdere reacties verklaarden beide partijen dat hun marktaandeel minimaal zou zijn en dat marktaandeelberekeningen, gezien de ontluikende aard van de markt, niet zinvol zijn. De informatie die de Commissie tijdens haar onderzoek van de belangrijkste marktspelers heeft verkregen, toont aan dat GE/Instrumentarium op basis van de verkopen over 2001 en 2002 groter zou zijn dan Philips en Siemens en iets kleiner dan Philips, maar veel groter dan Siemens in termen van \"installed base\" (geïnstalleerd bestand). Daarnaast spreekt GE op haar website van haar \"leiderschap\" op het gebied van CIS: \"Met wereldwijd meer dan 700 klinische informatiesystemen betekent het bewezen leiderschap van GE Medical Systems Information Technologies dat wij hoogontwikkelde systemen kunnen leveren voor al uw perinatale en CC-toepassingen.\" Instrumentarium verklaart ook dat haar product voor CIS, Deio, \"wereldleider is op het gebied van informatiemanagement van PO- en CC-systemen dankzij de oplossingen die professionele gezondheidswerkers in staat stellen een betere kwaliteit zorg te verlenen met behoud van middelen\" (zie www.deio.com). (205) Deze verklaring stond op de internetsite van Instrumentarium, in strategiedocumenten van marktadviseurs en in het Jaarverslag van Instrumentarium van 2001. (206) In haar reactie van 18 juni 2003 verklaart Instrumentarium dat het bedrijf \"consequent de open interfacing van anesthesieapparatuur en monitoren heeft gesteund. Om deze inspanning te ondersteunen voert het bedrijf een reeds lang gevestigd beleid om interfaces voor haar apparatuur en monitoren openbaar te maken en te ondersteunen\". (207) In haar reactie van 18 juni 2003 verklaart Instrumentarium dat zij bepaalde beperkingen met betrekking tot productaanbod, parameteropties en netwerkmogelijkheden had, waardoor het niet mogelijk bleek een standaardisatiestrategie te volgen, in tegenstelling tot grote spelers als GE, Philips and Siemens: [...]*. (208) In interne presentaties die in antwoord op de vragenlijst op grond van art. 11 van 9 april 2003 zijn ingediend, verklaart Instrumentarium dat [...]*. (Zie dia 4 van de presentatie \"ICU outside US strategy plan\" van 18 augustus 1999). In haar reactie van 18 juni 2003 heeft Instrumentarium uiteengezet dat [...]*. (209) Zie Aanmelding, blz. 122 e.v. en de brief van de partijen van 28 april 2003 met commentaren op de beschikking op grond van art. 6, lid 1, onder c), waarin de partijen zich bereid verklaarden tot een verplichting om de geuite ernstige twijfels met betrekking tot marktafscherming weg te nemen. Zie ook de economische adviseurs van de partijen, RBB, document van 19 juni 2003. (210) De partijen ontkennen dat Instrumentarium marktmacht heeft met betrekking tot anesthesieapparatuur. Dit argument is hierboven besproken in het gedeelte waarin de marktmacht van Instrumentarium met betrekking tot apparatuur voor anesthesietoediening wordt beschreven in specifieke nationale landen, waar haar marktaandeel groter is dan 50 %. De partijen ontkennen niet dat een leverancier van anesthesieapparatuur de architectuur van zijn machines kan sluiten of de interoperabiliteit kan verminderen en zo de verkoop kan verhinderen of beïnvloeden ten nadele van rivaliserende patiëntmonitoren of CIS-producten waarvoor een mechanische of elektronische interface met anesthesieapparatuur vereist is. (211) Zoals gedefinieerd in de verplichtingen: \"Datum van inwerkingtreding: de uiterste datum zoals in de samenvoegingsovereenkomst van 18 december 2002 tussen GE en Instrumentarium is vastgelegd, waarop GE uitsluitende zeggenschap zal verwerven over Instrumentarium.\" (212) De Ultraview 1030, 1050, 1500, 1600 en 1700. (213) Zie T for G, Sectie 3.1 \"Products and Markets\", blz. 6. (214) T for G, Paragraaf 3.3.1, \"Market Shares Monitors Europe\", blz. 6. (215) Er werden vragenlijsten gestuurd aan ongeveer 200 ziekenhuizen die aan het diepteonderzoek van de Commissie hadden deelgenomen en aan de concurrenten van de partijen op het gebied van patiëntmonitoren, anesthesieapparatuur en CIS. Er werd een aanzienlijk aantal reacties ontvangen van zowel concurrenten als klanten. In het algemeen was er een evenredige verdeling onder de concurrenten inzake de doeltreffendheid van de voorgestelde verplichting. Een meerderheid van de klanten uitte haar voldoening over het feit dat de verplichting de bezorgdheid van de Commissie over de verticale problematiek zou wegnemen. Een minderheid van de klanten uitte een bepaalde bezorgdheid of gaf geen of onduidelijke antwoorden. BIJLAGE I De volledige oorspronkelijk tekst van de in de artikelen 2 en 3 bedoelde voorwaarden en verplichtingen is beschikbaar op de volgende website van de Europese Commissie: http://europa.eu.int/comm/ competition/index_en.html BIJLAGE II De volledige oorspronkelijk tekst van de in de artikelen 2 en 3 bedoelde voorwaarden en verplichtingen is beschikbaar op de volgende website van de Europese Commissie: http://europa.eu.int/comm/ competition/index_en.html",
  "source": "EUR LEX"
}