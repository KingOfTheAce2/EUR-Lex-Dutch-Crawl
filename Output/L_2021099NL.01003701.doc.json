{
  "url": "http://www.w3.org/1999/xhtml\"><!--",
  "content": "L_2021099NL.01003701.xml 22.3.2021 NL Publicatieblad van de Europese Unie L 99/37 BESLUIT (EU) 2021/476 VAN DE COMMISSIE van 16 maart 2021 tot vaststelling van de EU-milieukeurcriteria voor harde vloer- en wandbekledingsproducten (Kennisgeving geschied onder nummer C (2021) 1579) (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EG) nr. 66/2010 van het Europees Parlement en de Raad van 25 november 2009 betreffende de EU-milieukeur ( 1 ) , en met name artikel 8, lid 2, Na raadpleging van het Bureau voor de milieukeur van de Europese Unie, Overwegende hetgeen volgt: (1) Krachtens Verordening (EG) nr. 66/2010 kan de EU-milieukeur worden toegekend aan producten die gedurende hun volledige levenscyclus een verminderd milieueffect hebben. (2) In Verordening (EG) nr. 66/2010 is bepaald dat per productgroep specifieke EU-milieukeurcriteria moeten worden vastgesteld. (3) In Beschikking 2009/607/EG van de Commissie ( 2 ) zijn de criteria en daarmee verband houdende eisen inzake beoordeling en controle voor de productgroep “harde vloer- en wandbekledingen” vastgelegd. De geldigheidsduur van die criteria en eisen is bij Besluit (EU) 2017/2076 van de Commissie ( 3 ) tot 30 juni 2021 verlengd. (4) Om voor deze uitgebreide productgroep beter rekening te houden met de beste praktijken op de markt en de in de tussentijd ingevoerde innovaties is het passend voor “harde vloer- en wandbekledingsproducten” een nieuwe reeks criteria vast te stellen. (5) Bij de geschiktheidscontrole van de EU-milieukeur ( 4 ) van 30 juni 2017, waarin de uitvoering van Verordening (EG) nr. 66/2010 is geëvalueerd, werd geconcludeerd dat een meer strategische aanpak voor de EU-milieukeur moet worden ontwikkeld, waaronder ook, waar van toepassing, de bundeling van nauw aan elkaar verwante productgroepen. (6) Overeenkomstig die conclusies en na raadpleging van het Bureau voor de milieukeur van de Europese Unie (BMEU) wordt het passend geacht de criteria voor de productgroep “harde vloer- en wandbekledingen” te herzien en het toepassingsgebied ervan uit te breiden tot andere producten die voor soortgelijke primaire doeleinden worden gebruikt, die van dezelfde materialen zijn vervaardigd en waarvoor er vanuit de markt belangstelling is. (7) In het nieuwe actieplan voor een circulaire economie voor een schoner en concurrerender Europa ( 5 ) , dat op 11 maart 2020 is goedgekeurd, is bepaald dat de eisen inzake duurzaamheid, recycleerbaarheid en gerecycleerde inhoud systematischer deel gaan uitmaken van de EU-milieukeurcriteria. (8) Bij de vervaardiging van natuursteen- en geprefabriceerde betonproducten houdt een aanzienlijk deel van de milieueffecten verband met specifieke actoren in de toeleveringsketen, voor wie er momenteel weinig of geen directe stimulansen zijn om aan de EU-milieukeurcriteria te voldoen. Na raadpleging van het BMEU wordt het passend geacht toe te staan dat de EU-milieukeur ook wordt toegekend aan halffabricaten voor de zakelijke markt in de natuursteensector (d.w.z. natuursteenblokken geproduceerd in steengroeven) en in de sector geprefabriceerd beton (d.w.z. in ovens vervaardigde hydraulische bindmiddelen, of alternatieve cementsoorten). Dit zal ook de beoordeling en controle door de bevoegde instanties vergemakkelijken wanneer dergelijke halffabricaten aan houders van een EU-milieukeur worden verkocht. (9) Na raadpleging van het BMEU wordt het passend geacht in het kader van de criteria verplichte en facultatieve eisen en een puntensysteem in te voeren. Er kunnen punten worden toegekend voor de naleving van facultatieve eisen of voor de mate waarin een aanvrager wat bepaalde verplichte eisen betreft verder gaat dan naleving alleen. Alvorens de EU-milieukeur aan een product kan worden toegekend, moet het zowel voldoen aan alle verplichte eisen als in totaal een minimumaantal punten scoren. (10) Het puntensysteem biedt een flexibelere benadering voor het verkrijgen van de EU-milieukeur voor de harde vloer- en wandbekledingsproducten die binnen de markt vanuit milieuoogpunt het best presteren, maakt het mogelijk meer gewicht te geven aan criteria die verband houden met de belangrijkste milieueffecten van het product, en bevordert en erkent het voortdurende streven naar verbetering op milieugebied door milieukeurhouders. (11) De EU-milieukeurcriteria voor harde vloer- en wandbekledingsproducten zijn er met name op gericht producten te bevorderen die gedurende hun levenscyclus een verminderd milieueffect hebben, worden vervaardigd met behulp van materiaal- en energie-efficiënte procedés, en minder emissies in de lucht en een geringer waterverbruik met zich meebrengen. In het kader van het streven naar klimaatneutraliteit en het koolstofvrij maken van de industrie in de Unie zijn grenswaarden vastgesteld voor de procesemissies van CO 2 uit verbrandingsprocessen en worden het gebruik van hernieuwbare elektriciteit en de berekening van de koolstofvoetafdruk gestimuleerd door de toekenning van punten. Om bij te dragen tot de overgang naar een meer circulaire economie, worden in het kader van de criteria verplichte eisen gesteld aan het hergebruik van procesafval en worden in voorkomend geval de verwerking van gerecycled/secundair materiaal gestimuleerd. (12) De EU-milieukeurcriteria en de daarmee verband houdende eisen inzake beoordeling en verificatie voor de productgroep moeten, rekening houdend met de innovatiecyclus voor de productgroep, tot en met 31 december 2028 geldig zijn. (13) Omwille van de rechtszekerheid moet Beschikking 2009/607/EG worden ingetrokken. (14) Er moet worden voorzien in een overgangsperiode voor producenten aan wier producten de EU-milieukeur voor harde vloer- en wandbekledingen is toegekend op grond van de criteria die zijn vastgesteld in Beschikking 2009/607/EG, zodat zij voldoende tijd hebben om hun producten aan te passen teneinde te voldoen aan de nieuwe criteria en eisen. Gedurende een beperkte periode na de vaststelling van dit besluit moet aan producenten tevens worden toegestaan aanvragen in te dienen op basis van de in Beschikking 2009/607/EG vastgestelde criteria of de bij dit besluit vastgestelde nieuwe criteria. Een EU-milieukeur die is toegekend op basis van de in de oude beschikking uiteengezette criteria mag worden gebruikt gedurende een periode van twaalf maanden vanaf de datum waarop dit besluit is vastgesteld. (15) De in dit besluit vervatte maatregelen zijn in overeenstemming met het advies van het Comité dat is opgericht bij artikel 16 van Verordening (EG) nr. 66/2010, HEEFT HET VOLGENDE BESLUIT VASTGESTELD: Artikel 1 1.   De productgroep “harde vloer- en wandbekledingsproducten” omvat vloertegels, wandtegels, dakpannen, blokken, platen, panelen, plaveistenen, opsluitbanden, tafelbladen, wastafelbladen en aanrechtbladen voor toepassing binnens- of buitenshuis. 2.   De productgroep “harde vloer- en wandbekledingsproducten” omvat niet: a) vuurvaste keramische producten, technische keramische producten, gresbuizen, keramisch serviesgoed, sierkeramiek, of keramisch sanitair; b) metselstenen zoals omschreven in de EN 771-normenreeks; c) keramische dakpannen en hulpstukken zoals omschreven in EN 1304; d) gewapende geprefabriceerde betonproducten; e) bijbehorende producten die verband houden met de installatie en montage van harde vloer- en wandbekledingsproducten, zoals voegmiddelen, kleefmiddelen, mechanische bevestigingen en als onderlaag dienende materialen. 3.   Harde vloer- en wandbekledingsproducten worden vervaardigd uit een van de volgende materialen: a) natuursteen (ook bekend als natuursteenblokken); b) geagglomereerde stenen op basis van bindmiddelen van kunsthars; c) keramiek of gebakken klei; d) geprefabriceerd beton of stampaarde op basis van hydraulische bindmiddelen of alternatieve cementsoorten. Artikel 2 Voor de toepassing van dit besluit wordt verstaan onder: 1) “geagglomereerde steen”: een industrieel product dat is vervaardigd uit een mengsel van aggregaten van uiteenlopende grootte en aard (doorgaans afkomstig van natuurstenen), soms vermengd met andere compatibele materialen, additieven en bindmiddel van kunsthars; 2) “alternatieve cementsoort”: een cementsoort die niet voldoet aan de eisen inzake samenstelling voor gebruikelijke cementsoorten overeenkomstig EN 197-1 ( 6 ) , met inbegrip van cementsoorten met een zeer laag gehalte portlandcementklinker en van alkalisch geactiveerde cementsoorten en geopolymeren, die helemaal geen portlandcementklinker hoeven te bevatten; 3) “keramiek”: een materiaal op basis van kleiachtige of andere niet-metalen anorganische materialen, met als kenmerkende eigenschappen een hoge sterkte, slijtvastheid, een lange nuttige levensduur, chemische inertie, niet-toxiciteit en hitte- en vuurbestendigheid, die het gevolg zijn van een zorgvuldig geoptimaliseerde tijd-temperatuur-transformatie die zich tijdens het bakken in een oven voltrekt; 4) “blokken van stampaarde”: producten met regelmatige en geverifieerde eigenschappen die worden verkregen door de statische of dynamische samenpersing van aarde in vochtige toestand, gevolgd door het onmiddellijk uit de vorm halen van de blokken, en waarvan de cohesie, zowel in vochtige als droge toestand, is toe te schrijven aan de kleifractie in het aardmateriaal en nog kan worden verbeterd door het gebruik van additieven; 5) “gebakken klei”: een materiaal dat voornamelijk uit klei of uit andere kleiachtige materialen wordt geproduceerd door het vormen (extruderen en/of persen), drogen en bakken van de geprepareerde klei, met of zonder additieven; 6) “vloertegel”: een platte, gewoonlijk vierkante of rechthoekige tegel, met afmetingen die binnen gestandaardiseerde bereiken vallen, die kan zijn gevormd door middel van extrusie of rechtstreeks vormen of die op maat kan zijn gesneden uit platen, en die, na gezamenlijk met andere tegels te zijn gelegd, de buitenlaag van vloerstructuren binnens- of buitenshuis vormt die normaliter bestemd is om zichtbaar te zijn of om in contact te komen met de gebruikers van het vloeroppervlak; 7) “hydraulisch bindmiddel”: een gebruikelijke cementsoort of een hydraulische kalk, d.w.z. een fijngemalen anorganisch materiaal, dat bij vermenging met water een pasta vormt die door middel van hydratatiereacties en -processen hard wordt en die na het harden zijn sterkte en stabiliteit behoudt, ook in water. Gebruikelijke cementsoorten moeten behoren tot een van de 27 in EN 197-1 gedefinieerde cementklassen en hydraulische kalk moet voldoen aan de eisen van EN 459-1 ( 7 ) voor natuurlijke hydraulische kalk, geformuleerde kalk of hydraulische kalk; 8) “opsluitband”: rechte of gebogen eenheden, met afmetingen die binnen gestandaardiseerde bereiken vallen, die aan de voorzijde schuin of afgeschuind kunnen verlopen en als hoofddoel hebben om oppervlakken op dezelfde hoogte of op verschillende hoogten van elkaar te scheiden, bijvoorbeeld aan de rand van een weg of een voetpad; 9) “aanrechtblad”: een werkvlak, hetzij rechtstreeks gevormd, hetzij op maat gesneden uit platen, en hetzij mechanisch, hetzij met specifieke kleefstoffen aan een structuur bevestigd, dat in de eerste plaats bedoeld is om te worden gebruikt voor het bereiden van voedsel; 10) “natuursteenproduct” en “natuursteenblok”: stukken van in de natuur voorkomend vast gesteente, waarbij de natuursteenproducten zijn gesneden en in een verwerkingsinstallatie zijn afgewerkt volgens specifieke grootten, vormen en oppervlakte-eigenschappen, terwijl natuursteenblokken, het tussenmateriaal dat in de verwerkingsinstallatie wordt ingevoerd, bestaan uit grote blokken of platen van in de natuur voorkomend vast gesteente dat uit steengroeven wordt gewonnen; 11) “plaveisteen”: een eenheid, met afmetingen die binnen gestandaardiseerde bereiken vallen, die rechthoekig is of een andere vorm heeft die het mogelijk maakt de steen in een herhaald patroon in de afdeklaag van een flexibele of stijve bestrating te leggen, en die met mortel, kleefstoffen of mechanisch met andere plaveistenen kan worden verbonden; 12) “geprefabriceerd beton”: producten uit beton, die in overeenstemming met specifieke productnormen zijn vervaardigd op een andere plaats dan de eindbestemming waar zij zullen worden gebruikt, waarbij zij tijdens de productie tegen de weersomstandigheden zijn beschermd, en die het resultaat zijn van een industrieel proces in het kader van een productiecontrolesysteem onder verantwoordelijkheid van de fabrikant met de mogelijkheid van sortering vóór de levering, met inbegrip van enkel- en dubbelgelaagde “terrazzotegels” overeenkomstig EN 13748-1:2004 en 13748-2:2004 ( 8 ) ; 13) “dakpan”: een product voor het discontinu bedekken van hellende daken; 14) “tafelblad”: het bovengedeelte van een tafelmeubel, hetzij rechtstreeks gevormd, hetzij op maat gesneden uit platen, en hetzij mechanisch, hetzij met specifieke kleefstoffen bevestigd aan een tafelstructuur, dat in de eerste plaats bedoeld is om een oppervlak te bieden waarop of waaraan de gebruikers, binnen of buiten en al dan niet in huiselijke omgeving, kunnen rusten, zitten, eten, studeren of werken; 15) “wastafelblad”: een oppervlak, hetzij rechtstreeks gevormd, hetzij op maat gesneden uit platen, en hetzij mechanisch, hetzij met specifieke kleefstoffen aan een structuur bevestigd, dat in de eerste plaats bedoeld is om te worden gebruikt in badkamers, al dan niet in huiselijke omgeving, of soortgelijke voorzieningen voor reguliere lichaamsverzorging (bv. natte cel); 16) “wandtegel”: een dunne, gewoonlijk vierkante of rechthoekige tegel, met afmetingen die binnen gestandaardiseerde bereiken vallen, die kan zijn gevormd door middel van extrusie of rechtstreeks vormen of die op maat kan zijn gesneden uit platen, en die, na gezamenlijk met andere tegels te zijn gelegd, de buitenlaag van naar binnen of naar buiten gerichte wandstructuren vormt die normaliter bestemd is om zichtbaar te zijn of om in contact te komen met voorbijgangers. Artikel 3 Om in aanmerking te komen voor de EU-milieukeur krachtens Verordening (EG) nr. 66/2010 voor de productgroep “harde vloer- en wandbekledingsproducten” moet een product onder de definitie van die productgroep in artikel 1 van dit besluit vallen, aan alle verplichte eisen in verband met die criteria voldoen en ten minste het vereiste minimumaantal punten scoren dat in de bijlage bij dit besluit is vastgelegd. Artikel 4 De EU-milieukeercriteria voor de productgroep “harde vloer- en wandbekledingsproducten”, alsook de daarmee verband houdende eisen inzake beoordeling en toezicht, zijn geldig tot en met 31 december 2028. Artikel 5 Voor administratieve doeleinden wordt aan de productgroep “harde vloer- en wandbekledingsproducten” het codenummer “021” toegekend. Artikel 6 Beschikking 2009/607/EG wordt ingetrokken. Artikel 7 1.   Niettegenstaande artikel 6 worden aanvragen voor de EU-milieukeur voor de productgroep “harde vloer- en wandbekledingsproducten”, zoals in Beschikking 2009/607/EG omschreven, die vóór de datum van vaststelling van dit besluit zijn ingediend, geëvalueerd aan de hand van de in Beschikking 2009/607/EG vastgelegde voorwaarden. 2.   Aanvragen voor de EU-milieukeur voor producten die behoren tot de productgroep “harde vloer- en wandbekledingsproducten” die op of binnen twee maanden na de datum van vaststelling van dit besluit worden ingediend, mogen gebaseerd zijn op zowel de in Beschikking 2009/607/EG als de in dit besluit vastgestelde criteria voor de productgroep “harde vloer- en wandbekledingen”. Die aanvragen zullen worden beoordeeld aan de hand van de criteria waarop ze zijn gebaseerd. 3.   Een EU-milieukeur die is toegekend op basis van een aanvraag die aan de hand van de in Beschikking 2009/607/EG vastgestelde criteria is geëvalueerd, mag worden gebruikt gedurende een periode van twaalf maanden vanaf de datum van vaststelling van dit besluit. Artikel 8 Dit besluit is gericht tot de lidstaten. Gedaan te Brussel,16 maart 2021. Voor de Commissie Virginijus SINKEVIČIUS Lid van de Commissie ( 1 ) PB L 27 van 30.1.2010, blz. 1 . ( 2 ) Beschikking 2009/607/EG van de Commissie van 9 juli 2009 tot vaststelling van de milieucriteria voor de toekenning van de communautaire milieukeur voor harde vloer- en wandbekledingen ( PB L 208 van 12.8.2009, blz. 21 ). ( 3 ) Besluit (EU) 2017/2076 van de Commissie van 7 november 2017 tot wijziging van Beschikking 2009/607/EG betreffende de geldigheidsduur van de milieucriteria voor de toekenning van de EU-milieukeur voor harde vloer- en wandbekledingen ( PB L 295 van 14.11.2017, blz. 74 ). ( 4 ) Verslag van de Commissie aan het Europees Parlement en de Raad betreffende de evaluatie van de uitvoering van Verordening (EG) nr. 122/2009 van het Europees Parlement en de Raad van 25 november 2009 inzake de vrijwillige deelneming van organisaties aan een communautair milieubeheer- en milieuauditsysteem (EMAS) en van Verordening (EG) nr. 66/2010 van het Europees Parlement en de Raad van 25 november 2009 betreffende de EU-milieukeur (COM(2017) 355). ( 5 ) Mededeling van de Commissie aan het Europees Parlement, de Raad, het Europees Economisch en Sociaal Comité en het Comité van de Regio’s — Een nieuw actieplan voor een circulaire economie Voor een schoner en concurrerender Europa (COM(2020) 98 final). ( 6 ) EN 197-1:2011. Cement — Deel 1: Samenstelling, specificatie en conformiteitscriteria voor gebruikelijke cementsoorten. ( 7 ) EN 459-1:2015. Bouwkalk — Deel 1: Definities, specificaties en conformiteitscriteria. ( 8 ) EN 13748-1:2004: Terrazzo tegels — Deel 1: Terrazzo tegels voor gebruik binnenshuis. En EN 13748-2:2004: Terrazzo tegels — Deel 2: Terrazzo tegels voor toepassing buitenshuis. BIJLAGE EU-milieukeurcriteria voor de toekenning van de EU-milieukeur aan harde vloer- en wandbekledingsproducten KADER Doelstellingen van de criteria De EU-milieukeurcriteria zijn gericht op de harde vloer- en wandbekledingsproducten met de beste milieuprestaties die op de markt verkrijgbaar zijn. De criteria betreffen de belangrijkste milieueffecten in de levenscyclus van deze producten en bevorderen aspecten van de circulaire economie. In voorkomend geval wordt met de criteria met name beoogd: i) energie-efficiënte productieprocessen te bevorderen; ii) emissies die bijdragen tot de opwarming van de aarde (CO 2 ), verzuring (SO x en NO x ), tot eutrofiëring (NO x ), tot het fotochemische oxidatievermogen (stof, NO x en VOS) en tot toxiciteit voor de mens (stof en VOS) te verminderen; iii) waterefficiënte productieprocessen te bevorderen en iv) materiaalefficiënte producten te bevorderen. In het kader van de criteria worden daartoe de volgende maatregelen genomen: — maximale grenswaarden vaststellen voor het specifieke energieverbruik wanneer benchmarks kunnen worden gedefinieerd, en plannen voor het terugdringen van het energieverbruik vereisen wanneer geen benchmarks kunnen worden gedefinieerd; — het gebruik van energie uit hernieuwbare energiebronnen erkennen en belonen; — specifieke grenswaarden vaststellen voor de emissies van CO 2 , SO x , NO x en stof uit processen waarbij brandstof wordt verbrand; — beheersvoorschriften op basis van beste praktijken vaststellen voor processen waarbij stof uit diffuse bronnen vrijkomt; — in voorkomend geval eisen vaststellen voor het hergebruik van procesafvalwater, of grenswaarden voor het specifieke waterverbruik; — in voorkomend geval minimumeisen vaststellen voor het hergebruik van procesafval en de verwerking in het product van gerecyclede of secundaire materialen belonen. Het belang van de keuze van de juiste prestatieklasse en afmetingen van harde vloer- en wandbekledingsproducten voor een bepaald gebruik wordt onderkend door eisen inzake de gebruiksgeschiktheid vast te stellen. Het belang van correcte installatie en correct onderhoud voor het levenscycluseffect van harde vloer- en wandbekledingsproducten wordt eveneens bestreken, dit door eisen aan consumentenvoorlichting te stellen. Gezien de verscheidenheid aan materialen en de bijbehorende productieprocessen voor de producten die onder het toepassingsgebied vallen, bestaan de criteria voor het toekennen van de EU-milieukeur aan “harde vloer- en wandbekledingsproducten” zowel uit criteria die gemeenschappelijk gelden voor alle producten, als uit productspecifieke criteria, die rechtstreeks betrekking hebben op het bijbehorende productieproces. De EU-milieukeurcriteria voor “harde vloer- en wandbekledingsproducten” omvatten zowel verplichte als facultatieve criteria. Er worden punten toegekend als met betrekking tot verplichte eisen meer wordt gedaan dan minimaal vereist of wanneer aan facultatieve criteria wordt voldaan. Om de EU-milieukeur voor een bepaald product toegekend te krijgen, moeten de aanvragers aan alle verplichte eisen voldoen en moeten zij het minimaal vereiste aantal punten voor het specifieke product scoren. De criteria zijn: Tabel 1 Overzicht van de toepasselijke criteria naargelang het specifieke product (sommige lange titels van criteria zijn afgekort) 1. Gemeenschappelijke criteria voor alle harde vloer- en wandbekledingsproducten 1.1. Winning van industrie- en bouwdelfstoffen 1.2. Stoffen waarvoor beperkingen gelden 1.3. VOS-emissies 1.4. Geschiktheid voor gebruik 1.5. Informatie voor gebruikers 1.6. Informatie op de EU-milieukeur 1.7. Milieubeheersysteem (facultatief) Materiaal- en technologiespecifieke criteria 2. Natuursteen 3. Geagglomereerde stenen op basis van kunsthars bindmiddelen 4. Keramiek en gebakken klei 5. Geprefabriceerd beton of blokken stampaarde op basis van hydraulische bindmiddelen of alternatieve cementsoorten. 2.1. Energieverbruik in de steengroeve ( * ) 3.1. Energieverbruik 4.1. Brandstofverbruik voor drogen en bakken 5.1. Klinkerfactor ( ** ) 2.2. Materiaalefficiëntie in de steengroeve ( * ) 3.2. Luchtkwaliteit en bestrijding van stofvorming 4.2. CO 2 -emissies 5.2. CO 2 -emissies ( ** ) 2.3. Water- en afvalwaterbeheer in de steengroeve ( * ) 3.3. Gehalte aan gerecycled/secundair materiaal 4.3. Waterverbruik van de processen 5.3. Emissies van stof, NO x en SO x in de lucht ( ** ) 2.4. Bestrijding van stofvorming in de steengroeve ( * ) 3.4. Gehalte aan bindmiddel van kunsthars 4.4. Emissies van stof, HF, NO x en SO x in de lucht 5.4. Terugwinning en verantwoord betrekken van grondstoffen 2.5. Veiligheid van het personeel en arbeidsomstandigheden in de steengroeve ( * ) 3.5. Hergebruik van procesafval 4.5. Afvalwaterbeheer 5.5. Energieverbruik 2.6. Ratio landschappelijke effecten van de steengroeve ( * ) (facultatief) 4.6. Hergebruik van procesafval 5.6. Milieutechnisch innovatieve productontwerpen (facultatief) 2.7. Energieverbruik in de verwerkingsinstallatie 4.7. Glazuren en inkten 2.8. Water-/afvalwaterbeheer in de verwerkingsinstallatie 2.9. Bestrijding van stofvorming in de verwerkingsinstallatie 2.10. Hergebruik van procesafval van de verwerkingsinstallatie 2.11. Regionaal geïntegreerde productie in de verwerkingsinstallatie (facultatief) Beoordeling en controle: Bij elk criterium worden de specifieke eisen inzake beoordeling en controle vermeld. Wanneer de aanvrager verplicht is verklaringen, documentatie, analysen, testverslagen of ander bewijsmateriaal te verstrekken waaruit blijkt dat aan de criteria is voldaan, kunnen deze afkomstig zijn van de aanvrager en/of diens toeleverancier(s) en/of hun toeleverancier(s) enz., naargelang het geval. De bevoegde instanties baseren zich bij voorkeur op verklaringen en controles die zijn afgegeven door instellingen die volgens de toepasselijke geharmoniseerde norm voor test- en kalibratielaboratoria erkend zijn, en op controles door instellingen die erkend zijn volgens de toepasselijke geharmoniseerde norm voor instellingen die producten, processen en diensten certificeren. Eventueel mogen andere dan de bij elk criterium vermelde testmethoden worden gebruikt indien deze door de bevoegde instantie die de aanvraag beoordeelt, als gelijkwaardig worden aanvaard. Indien nodig kunnen de bevoegde instanties aanvullende documentatie vragen en onafhankelijke controles of inspecties ter plaatse uitvoeren om te controleren of aan deze criteria wordt voldaan. Veranderingen van leverancier of productielocatie die invloed hebben op producten waaraan de EU-milieukeur is toegekend, worden aan de bevoegde instanties gemeld, vergezeld van ondersteunende informatie op grond waarvan kan worden vastgesteld of de desbetreffende producten aan de criteria blijven voldoen. Voorwaarde is dat het (de) harde wand- en vloerproduct(en) voldoen aan alle toepasselijke wettelijke eisen van het land (de landen) waar het product in de handel wordt gebracht. De aanvrager bevestigt in een verklaring dat het product aan deze eis voldoet. Voor de toepassing van deze bijlage wordt verstaan onder: 1) “productieschroot”: brokstukken, afsnijdsels en afgekeurde producten bij de productie van harde vloer- en wandbekledingsproducten uit natuursteen of geagglomereerde steen; 2) “productieslib”: vaste stoffen die worden teruggewonnen uit ter plaatse gezuiverd afvalwater afkomstig van de bestrijding van stofontwikkeling en snij- en/of afwerkingsbehandelingen bij de productie van harde vloer- en wandbekledingsproducten uit natuursteen of geagglomereerde steen; 3) “hernieuwbare energie”: energie uit hernieuwbare niet-fossiele bronnen, namelijk windenergie, zonne-energie (thermische zonne-energie en fotovoltaïsche energie) en geothermische energie, omgevingsenergie, getijdenenergie, golfslagenergie en andere oceaanenergie, waterkracht, en energie uit biomassa, stortgas, gas van rioolzuiveringsinstallaties en biogas. EU-MILIEUKEURCRITERIA 1. HORIZONTALE CRITERIA DIE GEMEENSCHAPPELIJK GELDEN VOOR ALLE HARDE VLOER- EN WANDBEKLEDINGSPRODUCTEN 1.1. Winning van industrie- en bouwdelfstoffen De winning van industrie- en bouwdelfstoffen (bv. kalksteen, klei, aggregaten, natuursteenblokken enz.) voor de vervaardiging van een hard vloer- of wandbekledingsproduct met de EU-milieukeur mag alleen plaatsvinden op locaties waarvoor de volgende documentatie beschikbaar is: — een milieueffectbeoordeling en, in voorkomend geval, een rapport overeenkomstig Richtlijn 2014/52/EU van het Europees Parlement en de Raad ( 1 ) ; — een geldige vergunning voor de winningsactiviteit, afgegeven door de bevoegde regionale of nationale autoriteit; — een saneringsbeheersplan in samenhang met de vergunning voor de winningsactiviteit; — een kaart met daarop de locatie van de steengroeve; — een verklaring van overeenstemming met Verordening (EU) nr. 1143/2014 van het Europees Parlement en de Raad ( 2 ) betreffende de preventie en beheersing van de introductie en verspreiding van invasieve uitheemse soorten; — een verklaring van overeenstemming met Richtlijn 92/43/EEG van de Raad ( 3 ) (habitats) en Richtlijn 2009/147/EG van het Europees Parlement en de Raad ( 4 ) (vogels). Met betrekking tot het laatste punt moeten, in gevallen waarin winningslocaties gelegen zijn in gebieden van het Natura 2000-netwerk, die zijn samengesteld uit speciale beschermingszones uit hoofde van Richtlijn 92/43/EEG respectievelijk Richtlijn 2009/147/EG, de winningsactiviteiten zijn beoordeeld en goedgekeurd overeenkomstig artikel 6 van Richtlijn 92/43/EEG en de desbetreffende richtsnoeren van de Europese Commissie in aanmerking zijn genomen ( 5 ) . Eveneens met betrekking tot het laatste punt moeten, in gevallen waarin materialen buiten de EU op winningslocaties worden gewonnen in gebieden die officieel zijn voorgedragen of aangewezen als gebieden van bijzonder belang vanuit het oogpunt van instandhouding die deel uitmaken van het Emerald-netwerk overeenkomstig Aanbeveling nr. 16 (1989) en Resolutie nr. 3 (1996) van het Permanent Comité van het Verdrag van Bern ( 6 ) , of die behoren tot krachtens de nationale wetgeving van de landen van herkomst/uitvoer als zodanig aangewezen beschermde gebieden, de winningsactiviteiten zijn beoordeeld en goedgekeurd overeenkomstig bepalingen die garanties bieden die gelijkwaardig zijn aan die van de Richtlijnen 92/43/EEG en 2009/147/EG. Beoordeling en controle : de aanvrager verstrekt een door de bevoegde autoriteiten afgegeven verklaring van naleving van deze eis of een kopie van de door de bevoegde autoriteiten verleende goedkeuringen, alsmede alle overige vereiste verklaringen en documentatie. Het saneringsbeheersplan omvat de doelstellingen voor de sanering van de steengroeve, een c onceptuele schets van de uiteindelijke landschapsvorm, met inbegrip van het voorgestelde landgebruik na sluiting van de steengroeve, bijzonderheden over de uitvoering van een doeltreffend programma voor herbegroeiing en bijzonderheden over een doeltreffend monitoringprogramma om de prestaties van de gesaneerde gebieden te beoordelen. Indien de winning van industrie- of bouwdelfstoffen is uitgevoerd in gebieden van het Natura 2000-netwerk (binnen de Unie), het Emerald-netwerk, of in beschermde gebieden die in het kader van de nationale wetgeving van de landen van herkomst/uitvoer als zodanig zijn aangewezen (buiten de Unie) moet de aanvrager een door de bevoegde autoriteiten afgegeven verklaring van naleving van deze eis of een kopie van de door de bevoegde autoriteiten verleende goedkeuring verstrekken. 1.2. Stoffen waarvoor beperkingen gelden De basis om aan te tonen dat aan elk van de subcriteria van criterium 1.2 wordt voldaan, is dat de aanvrager een lijst verstrekt van alle chemische stoffen die worden gebruikt, samen met de bijbehorende documentatie (veiligheidsinformatieblad en/of een verklaring van de toeleverancier van de chemische stof). Minimaal moeten alle chemische stoffen die de aanvrager in relevante productieprocessen gebruikt, worden gescreend. 1.2. a) Beperkingen met betrekking tot zeer zorgwekkende stoffen (SVHC — Substances of Very High Concern) Voor alle chemische stoffen die de aanvrager in het productieproces gebruikt en alle geleverde materialen die deel uitmaken van het eindproduct worden verklaringen van leveranciers verstrekt waarin staat dat zij geen stoffen bevatten in hogere concentraties dan 0,10 gewichtsprocent die voldoen aan de in artikel 57 van Verordening (EG) nr. 1907/2006 van het Europees Parlement en de Raad ( 7 ) bedoelde criteria en die volgens de in artikel 59 van die verordening beschreven procedure zijn vastgesteld en in de kandidaatslijst van zeer zorgwekkende stoffen voor autorisatie zijn opgenomen. Geen enkele afwijking van deze eis wordt toegestaan. Beoordeling en controle: de aanvrager legt een verklaring over dat het product is geproduceerd met geleverde chemische stoffen of materialen die geen zeer zorgwekkende stoffen bevatten in hogere concentraties dan 0,10 gewichtsprocent. De verklaring wordt gestaafd door veiligheidsinformatiebladen van de in het productieproces gebruikte chemische stoffen of passende verklaringen van leveranciers van chemische stoffen of materialen. De lijst van stoffen die zijn vastgesteld als zeer zorgwekkend en die zijn opgenomen in de lijst van in aanmerking komende stoffen overeenkomstig artikel 59 van Verordening (EG) nr. 1907/2006, is via de volgende link te vinden: http://echa.europa.eu/chem_data/authorisation_process/candidate_list_table_en.asp Deze lijst wordt op de datum van indiening van de EU-milieukeuraanvraag geraadpleegd. 1.2. b) Beperkingen met betrekking tot stoffen die op grond van Verordening (EG) nr. 1272/2008 van het Europees Parlement en de Raad ( 8 ) zijn ingedeeld Tenzij in tabel 2 uitgezonderd, mag het product geen stoffen of mengsels in een hogere concentratie dan 0,10 gewichtsprocent bevatten waaraan, overeenkomstig Verordening (EG) nr. 1272/2008, een van de volgende gevarenklassen, gevarencategorieën of daarmee verband houdende gevarenaanduidingen zijn toegewezen: — gevaren van groep 1: kankerverwekkend, mutageen en/of giftig voor de voortplanting (CMR) van categorie 1A of 1B: H340, H350, H350i, H360, H360F, H360D, H360FD, H360Fd, H360Df; — gevaren van groep 2: CMR categorie 2: H341, H351, H361, H361f, H361d, H361fd, H362; aquatische toxiciteit categorie 1: H400, H410; acute toxiciteit categorie 1 en 2: H300, H310, H330; aspiratietoxiciteit categorie 1: H304; specifieke doelorgaantoxiciteit (STOT) categorie 1: H370, H372; — gevaren van groep 3: aquatische toxiciteit categorie 2, 3 en 4: H411, H412, H413; acute toxiciteit categorie 3: H301, H311, H331; STOT categorie 2: H371, H373. Uitgesloten van bovenstaande eis is het gebruik van stoffen of mengsels waarvan de chemische samenstelling tijdens het productieproces dusdanig verandert dat het desbetreffende gevaar waarvoor de stof of het mengsel op grond van Verordening (EG) nr. 1272/2008 is ingedeeld, niet meer van toepassing is. Tabel 2 Afwijkingen van de beperkingen met betrekking tot stoffen die op grond van Verordening (EG) nr. 1272/2008 zijn ingedeeld en toepasselijke voorwaarden Soort stof/mengsel Toepasselijkheid Gevarenklasse, gevarencategorie en gevarenaanduiding waarvan wordt afgeweken Voorwaarden voor de afwijking Titaandioxide (TiO 2 ) Alle materialen binnen het toepassingsgebied Kankerverwekkend, categorie 2, H351 (inademing) TiO 2 wordt niet opzettelijk aan het product toegevoegd, maar is aanwezig omdat het een van nature voorkomende verontreiniging in de gebruikte grondstoffen is. Het TiO 2 -gehalte (uitgedrukt als TiO 2 ) in elke voor de vervaardiging van het eindproduct gebruikte grondstof is lager dan of gelijk aan 2,0 % massa. Kristallijn silica Alle materialen binnen het toepassingsgebied Specifieke doelorgaantoxiciteit (herhaalde blootstelling), categorie 1 en 2, H372, H373 De aanvrager verstrekt een verklaring van conformiteit met relevante instructies voor de veilige behandeling en dosering volgens het veiligheidsinformatieblad of de verklaring van de toeleverancier. Snijbehandelingen worden in de steengroeve uitgevoerd met behulp van werktuigen voor natte processen of van droge processen, waarbij stof door middel van een afzuigkap wordt afgevoerd. Bij het product worden veiligheidsvoorschriften verstrekt betreffende de blootstelling aan stof tijdens door de installateurs uitgevoerde snijbewerkingen. Beoordeling en controle: de aanvrager verstrekt een lijst van alle desbetreffende chemische stoffen die in het productieproces worden gebruikt, samen met het desbetreffende veiligheidsinformatieblad of de desbetreffende verklaring van de toeleverancier van de chemische stoffen. Chemische stoffen die stoffen of mengsels bevatten die op grond van Verordening (EG) nr. 1272/2008 (de CLP-verordening) zijn ingedeeld als stoffen waarvoor beperkingen gelden, worden duidelijk aangegeven. De bij benadering aangegeven dosering van de chemische stof, de concentratie van de stof of het mengsel waarvoor een beperking geldt, in die chemische stof (zoals aangegeven in het veiligheidsinformatieblad of de verklaring van de leverancier) en een veronderstelde retentiefactor van 100 % worden gebruikt om de hoeveelheid van de stof of het mengsel waarvoor een beperking geldt, te schatten die in het eindproduct overblijft. Aangezien één EU-milieukeur betrekking kan hebben op meerdere producten of mogelijke producten die met gebruik van dezelfde chemische stoffen worden geproduceerd, hoeft de berekening voor elke chemische stof alleen te worden verstrekt voor het worstcaseproduct dat onder de EU-milieukeur valt (bv. het sterkst gepigmenteerde, bedrukte, of aan het oppervlak behandelde product). Een rechtvaardiging voor een mogelijke afwijking van een retentiefactor van 100 % of voor een chemische wijziging van een gevaarlijke stof of een gevaarlijk mengsel waarvoor een beperking geldt, moet schriftelijk worden verstrekt. Voor stoffen of mengsels waarvoor een beperking geldt, die in een hogere concentratie dan 0,10 gewichtsprocent in het uiteindelijke harde vloer- of wandproduct aanwezig zijn, moet een desbetreffende afwijking gelden en een bewijs van conformiteit met de desbetreffende voorwaarden voor de afwijking worden verstrekt. 1.3. VOS-emissies Oppervlaktebehandelingen met formaldehydeharsen mogen niet worden toegestaan. Producten van natuursteen, keramiek, gebakken klei of geprefabriceerd beton op basis van hydraulische bindmiddelen of alternatieve cementsoorten die aan het oppervlak zijn behandeld met VOS-bevattende verbindingen, worden getest op VOS-emissies en moeten voldoen aan de hieronder omschreven grenswaarden. Alle producten van geagglomereerde steen op basis van bindmiddelen van kunsthars worden getest op VOS-emissies, ongeacht de aard van eventueel toegepast oppervlaktebehandelingen, en moeten voldoen aan de hieronder beschreven grenswaarden. Grenswaarde (na 28 dagen) Methode Totaal VOS 300 μg/m 3 EN 16516 Formaldehyde 10 μg/m 3 R-waarde < 1 Kankerverwekkende VOS van de categorieën 1A en 1B, zoals opgenomen in de lijst van bijlage H bij EN 16516:2017 (met uitzondering van formaldehyde en aceetaldehyde) 1 μg/m 3 per afzonderlijke stof Beoordeling en controle : de aanvrager verklaart of het oppervlak van het eindproduct is behandeld met wassen, kleefstoffen, coatings, harsen of soortgelijke chemische producten voor oppervlaktebehandeling en verstrekt alle bijbehorende veiligheidsinformatiebladen of leveranciersverklaringen over het VOS-gehalte van de gebruikte chemische producten voor oppervlaktebehandeling. Wanneer op VOS-emissies getest moet worden, verstrekt de aanvrager een verklaring van conformiteit, gestaafd met een overeenkomstig EN 16516 opgesteld testrapport. Als de voor 28 dagen gespecificeerde concentratiegrenswaarden op enig ander tijdstip tussen 3 en 28 dagen kunnen worden nageleefd, mag de testkamerproef voortijdig worden gestopt. 1.4. Gebruiksgeschiktheid Dit criterium heeft geen betrekking op halffabricaten (d.w.z. natuursteenblokken, hydraulische bindmiddelen of alternatieve cementsoorten). De aanvrager moet beschikken over een kwaliteitsborgings- en kwaliteitsbeoordelingsprocedure om ervoor te zorgen dat de producten geschikt zijn voor gebruik. Beoordeling en controle : de aanvrager verstrekt een verklaring van conformiteit met dit criterium, samen met de volgende ondersteunende documenten: — certificering van de productielocatie overeenkomstig ISO 9001 of een kopie van het interne kwaliteitsborgingssysteem en bijbehorende kwaliteitsborgings- en kwaliteitscontroleprocedures; — een gedetailleerde beschrijving van de procedure voor de behandeling van klachten van consumenten; — CE-markering van het (de) product(en) overeenkomstig Verordening (EU) nr. 305/2011 van het Europees Parlement en de Raad ( 9 ) (met uitzondering van tafelblad-, wastafelblad- en aanrechtbladproducten). In voorkomend geval moet nader bewijs worden overgelegd waaruit de gebruiksgeschiktheid blijkt. Dat bewijs moet gebaseerd zijn op passende EN- of ISO-normen of daarmee gelijkwaardige methoden. Hieronder volgt een indicatieve, niet-uitputtende lijst van potentieel relevante normen: — natuursteenproducten: EN 1341, EN 1342, EN 1343, EN 1467, EN 1468, EN 1469, EN 12057, EN 12058 of EN 12059; — producten van geagglomereerde steen op basis van bindmiddelen van kunsthars: EN 15285, EN 15286, EN 15388 of EN 16954; — keramische producten en producten van gebakken klei: EN 1344, EN 13006 of EN 14411; — geprefabriceerde betonproducten of op basis van hydraulische bindmiddelen of alternatieve cementsoorten: EN 1338, EN 1339, EN 1340 of EN 13748. 1.5. Informatie voor gebruikers Dit criterium heeft geen betrekking op halffabricaten (d.w.z. natuursteenblokken, hydraulische bindmiddelen of alternatieve cementsoorten). Het product moet worden verkocht met relevante informatie voor de gebruiker, waarin adviezen worden gegeven over het adequaat installeren, onderhouden en verwijderen van het product. De productverpakking of de documentatie bij het product bevatten contactgegevens (telefoon of e-mail) en een verwijzing naar online-informatie voor consumenten die vragen hebben, of behoefte aan specifiek advies met betrekking tot de installatie, het onderhoud of de verwijdering van het harde vloer- en wandbekledingsproduct. De beschikbaar te stellen specifieke informatie omvat: — bijzonderheden over relevante technische prestatieklassen die de juiste gebruiksomgeving aangeven voor het harde vloer- en wandbekledingsproduct, bijvoorbeeld treksterkte, vorstresistentie/waterabsorptie, vlekkenbestendigheid en bestendigheid tegen chemische stoffen; — bijzonderheden over de noodzakelijke voorbereiding van het onderliggende oppervlak vóór de installatie, aanbevolen installatietechnieken en specificaties voor andere relevante materialen die tijdens de installatie worden gebruikt, zoals door de installateur gebruikte voegmiddelen, afdichtingsmiddelen, coatings, kleefmiddelen, mortels en reinigingsmiddelen; — voor harde vloer- en wandbekledingsproducten met oppervlakken die aan de binnen- of buitenomgeving zijn blootgesteld, instructies voor routinereinigingswerkzaamheden en aanbevolen reinigingsmiddelen. In voorkomend geval moet ook informatie worden verstrekt over minder reguliere onderhoudswerkzaamheden, zoals het opknappen van vloeroppervlakken met hogedrukreinigers of door opnieuw coaten en polijsten; — informatie over de juiste recycling of uit milieuoogpunt te prefereren verwijdering van de bij het harde vloer- en wandbedekkingsproduct geleverde verpakking, van het kapafval van het harde vloer- en wandbedekkingsproduct dat tijdens de installatie ontstaat en van het product zelf aan het einde van de levensduur ervan. Beoordeling en controle: de aanvrager verstrekt aan de bevoegde instantie een verklaring van conformiteit met dit criterium, een afbeelding in hoge resolutie van de verpakking en een link naar de onlineversie van de gebruikersinformatie. 1.6. Informatie op de EU-milieukeur Als gebruik wordt gemaakt van het facultatieve etiket met tekstvak, dan bevat dit de volgende drie verklaringen, naargelang het geval: voor natuursteenproducten (natuursteenblokken als halffabricaat, of eindproducten): — materiaalefficiënt productieproces; — verminderde stofemissies; — productie met recycling van afvalwater in een gesloten kringloop; voor producten van geagglomereerde steen op basis van bindmiddelen van kunsthars: — materiaalefficiënt productieproces; — energie-efficiënt productieproces; — verminderde stofemissies; voor keramische producten en producten van gebakken klei: — materiaalefficiënt productieproces; — energie-efficiënt en koolstofarm productieproces; — verminderde emissies van stof en verzurende verbindingen in de lucht; voor hydraulische bindmiddelen of alternatieve cementsoorten (halffabricaten bij de vervaardiging van producten van geprefabriceerd beton of stampaarde): — verminderde CO 2 -emissies; — verminderde stofemissies; — verminderde emissies van verzurende verbindingen in de lucht; voor geprefabriceerde betonproducten of blokken stampaarde op basis van hydraulische bindmiddelen of alternatieve cementsoorten: — materiaalefficiënt productieproces; — energie-efficiënt productieproces; — gebruik van een bindmiddel met gering milieueffect. De aanvrager volgt de instructies voor het juiste gebruik van het logo van de EU-milieukeur die in de richtsnoeren voor het logo van de EU-milieukeur worden gegeven: http://ec.europa.eu/environment/ecolabel/documents/logo_guidelines.pdf Beoordeling en controle: de aanvrager verstrekt een verklaring van conformiteit met dit criterium, met een afbeelding in hoge resolutie van de verpakking van het product waarop duidelijk het etiket, het registratie/vergunningsnummer en, indien van toepassing, de verklaringen die samen met het etiket kunnen zijn afgebeeld, worden getoond. 1.7. Milieubeheersysteem (facultatief) Dit criterium is van toepassing op de productielocatie van de aanvrager waar het product met de EU-milieukeur wordt vervaardigd. Er worden 3 punten toegekend voor aanvragers die beschikken over een gedocumenteerd milieubeheersysteem overeenkomstig ISO 14001, dat door een geaccrediteerde organisatie is gecertificeerd; of er worden 5 punten toegekend voor aanvragers die beschikken over een gedocumenteerd milieubeheersysteem overeenkomstig het milieubeheer- en milieuauditsysteem van de EU (EMAS) ( 10 ) , dat door een geaccrediteerde organisatie is geregistreerd. Beoordeling en controle : De aanvrager verstrekt een kopie van het geldige ISO 14001-certificaat of een bewijs van hun EMAS-registratie, naargelang het geval, en vermeldt de gegevens van de organisatie die de accreditatie heeft uitgevoerd. Wanneer een aanvrager zowel een ISO 14001- als een EMAS-certificering heeft, worden alleen de punten voor de EMAS-certificering toegekend. 2. CRITERIA VOOR NATUURSTEENPRODUCTEN Puntensysteem De EU-milieukeur kan zowel worden toegekend aan halffabricaten uit steengroeven (grote natuursteenblokken of -platen) die rechtstreeks door de exploitanten van steengroeven worden vervaardigd, als aan eindproducten van natuursteen die door verwerkingsinstallaties worden vervaardigd. Wanneer de aanvrager niet de exploitant van de steengroeve is en de exploitant van de steengroeve niet onder de EU-milieukeur valt, geeft de aanvrager de steengroeve aan waar het voor de vervaardiging van het natuursteenproduct met de EU-milieukeur gebruikte materiaal is betrokken, gestaafd met leveringsfacturen die van niet eerder dan één jaar voor de datum van de aanvraag dateren. In dat geval verstrekt de aanvrager alle relevante verklaringen van de exploitant van de steengroeve waaruit blijkt dat alle op de steengroeve betrekking hebbende eisen voor het toekennen van de EU-milieukeur worden nageleefd, alsmede alle andere relevante optionele eisen op basis waarvan punten kunnen worden toegekend. Het puntensysteem en het minimumaantal vereiste punten voor natuursteenproducten met de EU-milieukeur worden in de onderstaande tabel weergegeven. Criteria waarvoor punten kunnen worden toegekend Natuursteenblokken of -platen als halffabricaat Afgewerkte harde vloer- en wandbekledingsproducten van natuursteen 1.7. Milieubeheersysteem van de steengroeve (facultatief) 0, 3 of 5 punten N.v.t. 1.7. Milieubeheersysteem van de verwerkingsinstallatie (facultatief) N.v.t. 0, 3 of 5 punten 2.1. Energieverbruik in de steengroeve Maximaal 20 punten Maximaal 20 punten 2.2. Materiaalefficiëntie in de steengroeve Maximaal 25 punten Maximaal 25 punten 2.6. Ratio landschappelijke effecten van de steengroeve (facultatief) Maximaal 10 punten Maximaal 10 punten 2.7. Energieverbruik in de verwerkingsinstallatie N.v.t. Maximaal 20 punten 2.8. Water- en afvalwaterbeheer in de verwerkingsinstallatie N.v.t. Maximaal 5 punten 2.10. Hergebruik van procesafval van de verwerkingsinstallatie N.v.t. Maximaal 10 punten 2.11. Regionaal geïntegreerde productie in de verwerkingsinstallatie (facultatief) N.v.t. Maximaal 5 punten Totaal maximumaantal punten 60 100 Minimaal vereist aantal punten voor de EU-milieukeur 30 50 Eisen ten aanzien van de steengroeve 2.1. Energieverbruik in de steengroeve De exploitant van de steengroeve moet een programma hebben opgezet om het specifieke energieverbruik en de specifieke CO 2 -emissies systematisch te monitoren, te registreren en terug te brengen tot optimale niveaus. De aanvrager rapporteert het energieverbruik als functie van de energiebron (bv. elektriciteit en diesel) en het gebruiksdoel (bv. gebruik van gebouwen op de locatie, verlichting, bediening van snijapparatuur, pompen en bediening van voertuigen). De aanvrager brengt voor een bepaald kalenderjaar verslag uit over het energieverbruik voor de locatie, zowel op absolute basis (in eenheden van kWh of MJ) als op basis van de specifieke productie (in eenheden van kWh of MJ per m 3 in de steengroeve gewonnen materiaal en per m 3 of ton verkocht materiaal/geproduceerd materiaal dat klaar is voor de verkoop). In een plan voor het verminderen van het specifieke energieverbruik en de CO 2 -emissies worden de reeds genomen of geplande maatregelen beschreven (bv. efficiënter gebruik van bestaande apparatuur, investeringen in efficiëntere apparatuur, verbetering van vervoer en logistiek enz.). Daarnaast kunnen in totaal 20 punten als volgt worden toegekend: — er worden maximaal 10 punten toegekend naar rato van de hoeveelheid verbruikte energie (brandstof plus elektriciteit) die afkomstig is van hernieuwbare bronnen (van 0 punten voor 0 % hernieuwbare energie tot 10 punten voor 100 % hernieuwbare energie); — er worden maximaal 5 punten toegekend naargelang de wijze waarop hernieuwbare elektriciteit wordt ingekocht, en wel als volgt: op grond van particuliere overeenkomsten voor energiediensten voor hernieuwbare energiebronnen op of in de buurt van de locatie (5 punten); op grond van op bedrijfsniveau afgesloten stroomafnameovereenkomsten voor hernieuwbare energiebronnen op of in de buurt van de locatie (5 punten); langlopende, op bedrijfsniveau afgesloten stroomafnameovereenkomsten voor op het net aangesloten of in een perifeer net opgenomen hernieuwbare energiebronnen ( 11 ) (4 punten); groenestroomcertificaten ( 12 ) (3 punten); aankoop van garanties van oorsprong voor hernieuwbare energie voor de volledige elektriciteitsvoorziening of voor het groene tarief van de elektriciteitsleverancier ( 13 ) (2 punten); — er worden 3 punten toegekend wanneer voor het product een analyse van de koolstofvoetafdruk is uitgevoerd overeenkomstig ISO 14067, of 5 punten indien de elementen van de PEF-methode (“Product Environmental Footprint”: milieuvoetafdruk van een product) die betrekking hebben op broeikasgasemissies ( 14 ) zijn toegepast. Beoordeling en controle: de aanvrager verstrekt een energie-inventaris voor de steengroeve met betrekking tot een periode van ten minste twaalf maanden voorafgaand aan de datum van toekenning van de EU-milieukeur en verbindt zich ertoe deze inventaris tijdens de geldigheidsduur van de EU-milieukeur bij te houden. In de energie-inventaris wordt een onderscheid gemaakt tussen de verschillende soorten verbruikte brandstof, waarbij de nadruk wordt gelegd op hernieuwbare brandstoffen of het hernieuwbare gehalte van gemengde brandstoffen. In het plan voor het terugdringen van het specifieke energieverbruik en de specifieke CO 2 -emissies moeten ten minste de uitgangsomstandigheden worden vastgesteld met betrekking tot het energieverbruik in de steengroeve op het moment waarop het plan werd opgesteld, de verschillende bronnen van energieverbruik in de steengroeve in kaart worden gebracht en duidelijk worden gekwantificeerd, en maatregelen worden vastgesteld en gerechtvaardigd om het energieverbruik te verminderen en de resultaten jaarlijks te rapporteren. De aanvrager moet bijzonderheden verstrekken over de geldende elektriciteitsaankoopovereenkomst en daarbij het aandeel van hernieuwbare energiebronnen in de aangekochte elektriciteit specificeren. Zo nodig moet in een verklaring van de elektriciteitsleverancier worden verduidelijkt: i) wat het aandeel hernieuwbare energiebronnen in de geleverde elektriciteit is, ii) wat de aard van de geldende elektriciteitsaankoopovereenkomst is (d.w.z. particuliere overeenkomst voor energiediensten, op bedrijfsniveau afgesloten stroomafnameovereenkomst, onafhankelijk gecertificeerde groene energie of groen tarief) en iii) of de aangekochte elektriciteit afkomstig is van hernieuwbare energiebronnen op of in de buurt van de locatie. Wanneer de aanvrager certificaten met garanties van oorsprong heeft gekocht om het aandeel hernieuwbare energiebronnen te verhogen, moet de aanvrager de nodige documentatie verstrekken om te waarborgen dat de certificaten met garanties van oorsprong zijn aangekocht overeenkomstig de beginselen en voorschriften voor het Europese stelsel van energiecertificaten. Wanneer aanspraak wordt gemaakt op punten voor een analyse van de koolstofvoetafdruk, moet de aanvrager een kopie van de analyse verstrekken, die in overeenstemming moet zijn met ISO 14067 of met de methode voor de milieuvoetafdruk van een product en door een geaccrediteerde derde moet zijn geverifieerd. De analyse van de voetafdruk moet betrekking hebben op alle productieprocessen die rechtstreeks verband houden met de steenproductie in de steengroeve, het vervoer op de locatie en daarbuiten tijdens de productie, de emissies in verband met administratieve processen (bv. de exploitatie van gebouwen op de locatie) en het vervoer van het verkochte product naar de toegangspoort van de steengroeve of een lokaal vervoersknooppunt (bv. station of haven). 2.2. Materiaalefficiëntie in de steengroeve De exploitant van de steengroeve verstrekt de volgende gegevens met betrekking tot de winning en commerciële activiteiten in de steengroeve voor het recentste kalenderjaar of een voortschrijdende periode van twaalf maanden voorafgaand aan de datum van toekenning van de EU-milieukeur: — A: totale hoeveelheid gewonnen materiaal (m 3 ); — B: verkoopbare blokken vervaardigd uit A (m 3 ); — C: totale hoeveelheid winningsafval en uit A geproduceerde materiaal dat als bijproduct wordt beschouwd (d.w.z. brokstukken van blokken, stenen en brekerzand) die worden verkocht (m 3 ); — D: totale hoeveelheid winningsafval en uit A geproduceerde materiaal dat als bijproduct worden beschouwd (d.w.z. brokstukken van blokken, stenen en brekerzand) dat intern voor nuttige doeleinden worden gebruikt door andere materialen te vervangen die anders zouden zijn gebruikt om die specifieke functie te vervullen of zouden zijn opgeslagen in de opslagzone voor bijproducten (m 3 ); — E: totale hoeveelheid uit A geproduceerd winningsafval dat wordt overgebracht naar de opslagzone voor winningsafval of de stortplaats, plus de totale hoeveelheid uit A geproduceerd materiaal dat als bijproduct wordt beschouwd en wordt opgeslagen in de opslagzone voor bijproducten (m 3 ). Wanneer de gegevens beschikbaar zijn in ton, moet dit worden omgezet in m 3 met behulp van een vaste bulkdichtheidsfactor voor het gewonnen gesteente. De rendementsverhouding van de winning moet ten minste 0,50 bedragen en wordt als volgt berekend: Daarnaast worden maximaal 25 punten toegekend naarmate de aanvrager een hoger winningsrendement, tot de drempelwaarde van 1,00 voor milieutechnische excellentie, kan aantonen (van 0 punten voor een winningsrendement van 0,50 tot maximaal 25 punten voor een winningsrendement van 1,00). Beoordeling en controle: er moet een verklaring van de exploitant van de steengroeve worden verstrekt met opgave van de waarden voor A, B, C, D en E, uitgedrukt in m 3 , en de berekening van het winningsrendement. Voor de berekening moet ervan worden uitgegaan dat A – B = C + D + E. Voor elk onder C meegerekend materiaal dat is verkocht, worden de facturen voor de levering aan de andere locaties van het materiaal voorgelegd. 2.3. Water- en afvalwaterbeheer in de steengroeve De aanvrager verstrekt een beschrijving van het waterverbruik bij de werkzaamheden in de steengroeve, met inbegrip van strategieën en methoden voor het opvangen, recirculeren en hergebruiken van water. In het algemeen: — moet de locatie voorzieningen treffen voor het in voorkomend geval opvangen van afvloeiend hemelwater ter compensatie van water dat in nat slib en door verdamping verloren gaat; — moet de locatie voorzieningen treffen voor de afleiding van afvloeiend hemelwater via een afvoernetwerk om te voorkomen dat het over het oppervlak van de werkzone wegstromende hemelwater zwevende deeltjes meevoert naar ondoordringbare vijvers (die water leveren voor de snijapparatuur) of naar natuurlijke waterlopen. Bij gebruik van natte snijtechnieken: — moet water dat voor apparatuur voor nat snijden wordt gebruikt, worden opgeslagen in een ondoordringbare houder (bijvoorbeeld een reservoir, een beklede vijver of een in ondoordringbaar gesteente uitgegraven vijver); — moet de afscheiding van vaste stoffen uit het afvalwater van het snijden worden bereikt door middel van bezinksystemen, opvangbekkens, lamellenafscheiders, filterpersen of een combinatie daarvan. Het gezuiverde water moet worden teruggevoerd naar de ondoordringbare vijver of de houder van waaruit de snijapparatuur van water wordt voorzien; — moet het bezonken slib worden ontwaterd voorafgaand aan: intern gebruik voor nuttige doeleinden, extern gebruik voor nuttige doeleinden, of overbrenging naar een geschikte afvalverwijderingsinrichting buiten de locatie. Beoordeling en controle: de exploitant van de steengroeve verstrekt een verklaring van conformiteit met dit criterium, samen met de relevante ondersteunde documentatie waarin wordt beschreven hoe water ter plaatse wordt gebruikt en nadere bijzonderheden worden vermeld over het waterbeheersysteem, de slibafscheiding, de slibverwijdering en de bestemmingen daarvan. 2.4. Bestrijding van stofvorming in de steengroeve De aanvrager moet aantonen dat operationele maatregelen voor de bestrijding van stofvorming zijn getroffen op de locatie van de steengroeve. De maatregelen kunnen van locatie tot locatie verschillen, maar moeten voor alle locaties de volgende aspecten omvatten: — het gebruik van stofonderdrukkende watersproeiers of afzuigkappen gekoppeld aan stoffilterzakken/elektrostatische stofvangers voor droog snijden, verbrijzelen of andere activiteiten die waarschijnlijk aanzienlijke hoeveelheden stof genereren; — het voorhanden zijn van een plan voor de verplaatsing, wijziging of stopzetting van activiteiten op de locatie om stofemissies naar de lucht tijdens perioden met ongunstige weersomstandigheden te voorkomen of tot een minimum te beperken (niet van toepassing op ondergrondse steengroeven); — het opnemen van beschermingselementen tegen de wind in het ontwerp van de steengroeve, gericht op vermindering van de windsnelheid en daarmee op beperking van stofemissies en bodemerosie op de locatie (bv. windschermen of windbrekers die bestaan uit een of meer rijen planten langs de randen van de opslagzone voor winningsafval, met inbegrip van de winningsafvalvoorziening en/of de zone voor de behandeling van winningsafval); — het voorzien in een afgesloten opslagruimte voor alle ontwaterd slib afkomstig van natte snijwerkzaamheden en/of alle stof afkomstig van droge snijwerkzaamheden vóór verkoop, overbrenging naar een stortplaats, of hergebruik ter plaatse; — het betonneren of asfalteren van de intensiefst gebruikte wegoppervlakken; — het aanbieden van passende opleidingen aan werknemers over goede praktijken op het gebied van de bestrijding van stofvorming en het ter beschikking stellen van geschikte persoonlijke beschermingsmiddelen aan werknemers en bezoekers; — het aanbieden van routinematige medische onderzoeken aan werknemers, met de mogelijkheid van frequentere controles ter opsporing van ademhalingsproblemen en de mogelijke ontwikkeling van silicose (dit laatste punt is alleen van toepassing op steengroeven waar graniet of ander kiezelhoudend gesteente wordt gewonnen). Beoordeling en controle: de exploitant van de steengroeve verstrekt een verklaring van conformiteit met dit criterium, samen met de relevante ondersteunende documentatie en i) een beschrijving van de stofbestrijdingsmaatregelen die op de locatie van de steengroeve zijn getroffen en ii) de bijzonderheden van het systeem voor medische controle van de werknemers, naargelang het geval. 2.5. Veiligheid van het personeel en arbeidsomstandigheden in de steengroeve De aanvrager verstrekt een beschrijving van het in de steengroeve geldende gezondheids- en veiligheidsbeleid. Dat beleid omvat ten minste: — een systematische analyse van alle risico’s en grote gevaren die zich in de steengroeve kunnen voordoen; — een opleidingsplan voor werknemers dat verband houdt met specifieke in de steengroeve uitgevoerde werkprocedures; — een inspectie- en onderhoudsplan voor alle machines, werktuigen, elektrische installaties, voertuigen, ladders, loopbruggen, trappen, veiligheidsbarrières en andere relevante uitrusting; — de plaatsing van vaste afschermingen rond bewegende delen van machines zoals riemen, riemschijven en tandwielen, en van verstelbare afschermingen voor cirkelzagen; — sneluitschakelingsmechanismen om de stroomvoorziening van elektrische handgereedschappen af te sluiten en noodstopknoppen op de bedieningspanelen voor alle zware machines; — de veilige opslag van eventueel ter plaatse aanwezige explosieven; — passende transport- en hefwerktuigen voor de verplaatsing en plaatsing van natuursteenblokken en grote brokstukken van blokken; — noodplannen en EHBO-opleidingen voor het personeel; — de terbeschikkingstelling van geschikte persoonlijke beschermingsmiddelen aan werknemers en bezoekers van de locatie; — de duidelijke identificatie van zones waar zich risico’s op hoge geluidsniveaus voordoen. Wat betreft de arbeidsvoorwaarden moeten de volgende aspecten worden gegarandeerd: — de toegang tot toilet-, omkleed- en schaftfaciliteiten voor werknemers en continue beschikbaarheid van drinkwater; — de naleving van de nationale wet- en regelgeving of van de fundamentele verdragen van de Internationale Arbeidsorganisatie (IAO), indien deze stringenter zijn; — arbeidsovereenkomsten voor alle werknemers met een duidelijke beschrijving van de relevante werkzaamheden, de maximale verplichte werktijden, het loon, de socialeverzekeringsbijdragen (of een andere geschikte verzekering tegen ongevallen in landen waar geen sociale verzekering bestaat), vakantierechten en opzegtermijn; — de volledige naleving van de nationale of EU-wetgeving inzake gezondheid en veiligheid op het werk. Beoordeling en controle: de aanvrager verstrekt een verklaring van conformiteit met dit criterium, met een kopie van het document waarin het beleid voor gezondheid en veiligheid op het werk is vastgelegd. Wanneer naar de naleving van IAO-verdragen wordt verwezen, moet de aanvrager door derden, op basis van audits ter plaatse, laten verifiëren dat de beginselen zoals opgenomen in de hieronder genoemde fundamentele IAO-verdragen in de steengroeve in acht zijn genomen: fundamentele verdragen van de IAO: a) kinderarbeid: i. Verdrag betreffende de minimumleeftijd, 1973 (nr. 138); ii. Verdrag betreffende de ergste vormen van kinderarbeid, 1999 (nr. 182); b) gedwongen en verplichte arbeid: i. Verdrag betreffende de gedwongen of verplichte arbeid, 1930 (nr. 29) en Protocol van 2014 bij het Verdrag betreffende de gedwongen arbeid; ii. Verdrag betreffende de afschaffing van gedwongen arbeid, 1957 (nr. 105); c) vrijheid van vereniging en het recht op collectieve onderhandelingen: i. Verdrag betreffende de vrijheid tot het oprichten van vakverenigingen en de bescherming van het vakverenigingsrecht, 1948 (nr. 87); ii. Verdrag betreffende het recht zich te organiseren en collectief te onderhandelen, 1949 (nr. 98); d) discriminatie: i. Verdrag betreffende gelijke beloning, 1951 (nr. 100); ii. Verdrag betreffende discriminatie (arbeid en beroep), 1958 (nr. 111). Wanneer de steengroeve zich niet in een lidstaat bevindt, is een verificatie door derden (bijvoorbeeld door Fairstone of andere regelingen met ten minste gelijkwaardige criteria voor de hierboven vermelde voorwaarden voor gezondheid en veiligheid op het werk en arbeidsomstandigheden) vereist. 2.6. Ratio landschappelijke effecten van de steengroeve (facultatief) De exploitant van de steengroeve verstrekt de volgende gegevens over de locatie van de steengroeve, waarmee de ratio tussen steengroeve en voetafdruk of de ratio tussen steengroeve en ecologisch gunstig landgebruik kan worden berekend, op basis van een satellietbeelden van de locatie die van niet eerder dan één jaar voor de datum van toekenning van de EU-milieukeur dateren. — QF: (actieve) oppervlakte van de voorzijde van de steengroeve (“Quarry Front”) (m 2 ); — EWDA: opslagzone voor winningsafval (“Extractive Waste Deposition Area”) (m 2 ); — BPDA: opslagzone voor bijproducten (“By-Products Deposition Area”) (m 2 ); — TAA: totale geautoriseerde oppervlakte (“Total Authorised Area”) voor de locatie waar de winning plaatsvindt (m 2 ); — BA: biodiverse zone (“Biodiverse Area”), waar i) de bovengrond en het plantendek, of wetlands/aangelegde rietlanden, met inheemse soorten zijn hersteld of aangelegd als onderdeel van een geleidelijke sanering en/of ii) waar de bovengrond en de vegetatie van het begin af aan niet zijn verstoord, en die niet beperkt is tot geïsoleerde gebiedjes binnen de steengroeve (m 2 ); — REA: hernieuwbare-energiezone (“Renewable Energy Area”), waar de grond in gebruik is genomen voor de opwekking van elektriciteit via zonne-energie, waterkracht, windenergie of biomassa (m 2 ). Ratio steengroeve-voetafdruk Ratio steengroeve-ecologisch gunstig landgebruik Berekening Drempel voor 0 punten 0,70 0,00 Drempel voor 5 punten 0,20 0,40 Er worden maximaal 10 punten toegekend (5 voor elke ratio) naarmate de aanvrager kan aantonen dat de ratio de desbetreffende drempel voor 5 punten benaderen of overtreffen. Beoordeling en controle: er moet een verklaring van de exploitant van de steengroeve worden verstrekt, samen met documentatie, waaronder kaarten of satellietbeelden waarop QF, EDWA, BPDA, TAA, BA en REA zijn aangegeven, met ramingen van de oppervlakte van elk gebied. Eisen ten aanzien van de verwerkingsinstallatie 2.7. Energieverbruik in de verwerkingsinstallatie De aanvrager moet een programma hebben opgezet om het specifieke energieverbruik en de specifieke CO 2 -emissies in de verwerkingsinstallatie systematisch te monitoren, te registreren en terug te brengen tot optimale niveaus. De aanvrager rapporteert het energieverbruik als functie van de energiebron (bv. elektriciteit en diesel) en het gebruiksdoel (bv. gebruik van gebouwen op de locatie, verlichting, bediening van snijapparatuur, pompen en bediening van voertuigen). De aanvrager brengt voor een bepaald kalenderjaar verslag uit over het energieverbruik voor de locatie, zowel op absolute basis (in eenheden van kWh of MJ) als op basis van de specifieke productie (in eenheden van kWh of MJ per m 3 , m 2 of ton verkocht materiaal/geproduceerd materiaal dat klaar is voor de verkoop). In een plan voor het verminderen van het specifieke energieverbruik en de specifieke CO 2 -emissies worden de reeds genomen of geplande maatregelen beschreven (bv. efficiënter gebruik van bestaande apparatuur, investeringen in efficiëntere apparatuur, verbetering van vervoer en logistiek enz.). Daarnaast kunnen in totaal 20 punten als volgt worden toegekend: — er worden maximaal 10 punten toegekend naar rato van de hoeveelheid verbruikte energie (brandstof plus elektriciteit) die afkomstig is van hernieuwbare bronnen (van 0 punten voor 0 % hernieuwbare energie tot 10 punten voor 100 % hernieuwbare energie); — er worden maximaal 5 punten toegekend naargelang de wijze waarop hernieuwbare elektriciteit wordt ingekocht, en wel als volgt: op grond van particuliere overeenkomsten voor energiediensten voor hernieuwbare energiebronnen op of in de buurt van de locatie (5 punten); op grond van op bedrijfsniveau afgesloten stroomafnameovereenkomsten voor hernieuwbare energiebronnen op of in de buurt van de locatie (5 punten); langlopende, op bedrijfsniveau afgesloten stroomafnameovereenkomsten voor op het net aangesloten of in een perifeer net opgenomen hernieuwbare energiebronnen ( 15 ) (4 punten); groenestroomcertificaten ( 16 ) (3 punten); aankoop van garanties van oorsprong voor hernieuwbare energie voor de volledige elektriciteitsvoorziening of voor het groene tarief van de elektriciteitsleverancier ( 17 ) (2 punten); — er worden 3 punten toegekend wanneer voor het product een analyse van de koolstofvoetafdruk is uitgevoerd overeenkomstig ISO 14067, of 5 punten indien de elementen van de PEF-methode (“Product Environmental Footprint”: milieuvoetafdruk van een product) die betrekking hebben op broeikasgasemissies ( 18 ) zijn toegepast. Beoordeling en controle: de aanvrager verstrekt een energie-inventaris voor de verwerkingsinstallatie met betrekking tot een periode van ten minste twaalf maanden voorafgaand aan de datum van toekenning van de EU-milieukeur en verbindt zich ertoe deze inventaris tijdens de geldigheidsduur van de EU-milieukeur bij te houden. In de energie-inventaris wordt een onderscheid gemaakt tussen de verschillende soorten verbruikte brandstof, waarbij de nadruk wordt gelegd op hernieuwbare brandstoffen of het hernieuwbare gehalte van gemengde brandstoffen. In het plan voor het terugdringen van het specifieke energieverbruik en de CO 2 -emissies moeten ten minste de uitgangsomstandigheden worden vastgesteld met betrekking tot het specifieke energieverbruik in de verwerkingsinstallatie op het moment waarop het plan werd opgesteld, de verschillende bronnen van energieverbruik in de verwerkingsinstallatie in kaart worden gebracht en duidelijk worden gekwantificeerd, en maatregelen worden vastgesteld en gerechtvaardigd om het specifieke energieverbruik te verminderen en de resultaten jaarlijks te rapporteren. De aanvrager moet bijzonderheden verstrekken over de geldende elektriciteitsaankoopovereenkomst en daarbij het aandeel van hernieuwbare energiebronnen in de aangekochte elektriciteit specificeren. Zo nodig moet in een verklaring van de elektriciteitsleverancier worden verduidelijkt: i) wat het aandeel hernieuwbare energiebronnen in de geleverde elektriciteit is, ii) wat de aard van de geldende elektriciteitsaankoopovereenkomst is (d.w.z. particuliere overeenkomst voor energiediensten, op bedrijfsniveau afgesloten stroomafnameovereenkomst, onafhankelijk gecertificeerde groene energie of groen tarief) en iii) of de aangekochte elektriciteit afkomstig is van hernieuwbare energiebronnen op of in de buurt van de locatie. Wanneer de aanvrager certificaten met garanties van oorsprong heeft gekocht om het aandeel hernieuwbare energiebronnen te verhogen, moet de aanvrager de nodige documentatie verstrekken om te waarborgen dat de certificaten met garanties van oorsprong zijn aangekocht overeenkomstig de beginselen en voorschriften voor het Europese stelsel van energiecertificaten. Wanneer aanspraak wordt gemaakt op punten voor een analyse van de koolstofvoetafdruk, moet de aanvrager een kopie van de analyse verstrekken, die in overeenstemming moet zijn met ISO 14067 of met de methode voor de milieuvoetafdruk van een product en door een geaccrediteerde derde moet zijn geverifieerd. De analyse van de voetafdruk moet betrekking hebben op alle productieprocessen die rechtstreeks verband houden met de steenproductie in de steengroeve en de verwerkingsinstallatie, het vervoer op de locatie en daarbuiten tijdens de productie, de emissies in verband met administratieve processen (bv. de exploitatie van gebouwen op de locatie) en het vervoer van het verkochte product naar de toegangspoort van de verwerkingsinstallatie of een lokaal vervoersknooppunt (bv. station of haven). 2.8. Water- en afvalwaterbeheer in de verwerkingsinstallatie De aanvrager verstrekt een beschrijving van het waterverbruik in de verwerkingsinstallatie voor natuursteen, met inbegrip van strategieën en methoden voor het opvangen, recirculeren en hergebruiken van water. De terugwinning van vaste stoffen uit het afvalwater van snijwerkzaamheden moet ter plaatse worden uitgevoerd volgens de beginselen van bezinking en/of filtratie. Gezuiverd afvalwater moet ter plaatse worden opgeslagen en gerecirculeerd voor snijwerkzaamheden, bestrijding van stofvorming of andere doeleinden. Daarnaast worden 5 punten toegekend voor de installatie van een opvangsysteem voor regenwater om het regenwater dat op ondoordringbare oppervlakken binnen de locatie terechtkomt, op te vangen en op te slaan, en zo te voorkomen dat het over het oppervlak van de werkzones wegstromende regenwater zwevende deeltjes meevoert naar ondoordringbare vijvers (die water leveren voor de snijapparatuur) of naar natuurlijke waterlopen. Beoordeling en controle : de aanvrager verstrekt een verklaring van conformiteit met dit criterium, samen met de relevante ondersteunde documentatie waarin het waterverbruik ter plaatse, het netwerk voor het opvangen van afvalwater/regenwater en het systeem voor de behandeling en recirculatie van afvalwater worden beschreven. 2.9. Bestrijding van stofvorming in de verwerkingsinstallatie De aanvrager moet aantonen dat operationele maatregelen voor de bestrijding van stofvorming zijn getroffen in de verwerkingsinstallatie. De maatregelen kunnen van locatie tot locatie verschillen, maar moeten voor alle locaties de volgende aspecten omvatten: — het gebruik van stofonderdrukkende watersproeiers of afzuigkappen gekoppeld aan stoffilterzakken/elektrostatische stofvangers voor droog snijden of vormgeven, of andere activiteiten die waarschijnlijk aanzienlijke hoeveelheden stof genereren; — het regelmatig stofvrij maken van vloeroppervlakken binnen, met behulp van watersproeiers op oppervlakken die afwateren naar een waterzuiveringssysteem op de locatie of van een voorziening voor het opzuigen van droog stof (droog stof mag niet worden opgeveegd); — het voorzien in een afgesloten opslagruimte voor alle ontwaterd slib afkomstig van natte snijwerkzaamheden en/of alle stof afkomstig van droge snijwerkzaamheden vóór verkoop, overbrenging met het oog op hergebruik, hergebruik ter plaatse of overbrenging naar een stortplaats; — het betonneren of asfalteren van de intensiefst gebruikte wegoppervlakken; — het aanbieden van passende opleidingen aan werknemers over goede praktijken op het gebied van de bestrijding van stofvorming en het ter beschikking stellen van geschikte persoonlijke beschermingsmiddelen aan werknemers en bezoekers; — het aanbieden van routinematige medische onderzoeken aan werknemers, met de mogelijkheid van frequentere controles ter opsporing van ademhalingsproblemen en de mogelijke ontwikkeling van silicose (dit laatste punt is alleen van toepassing op verwerkingsinstallaties waar graniet of ander kiezelhoudend gesteente wordt verwerkt). Beoordeling en controle: de aanvrager verstrekt een verklaring van conformiteit met dit criterium, samen met relevante ondersteunende documentatie en: i) een beschrijving van de maatregelen ter bestrijding van stofvorming die in de verwerkingsinstallatie zijn getroffen, en ii) de bijzonderheden van het systeem voor medische controle van de werknemers, naargelang het geval. 2.10. Hergebruik van procesafval van de verwerkingsinstallatie De aanvrager maakt een inventaris op van het in de verwerkingsinstallatie geproduceerde procesafval. In de inventaris worden de aard en de hoeveelheid van het geproduceerde afval vermeld (bv. processchroot en processlib). De inventaris van procesafval bestrijkt een periode van twaalf maanden en over dezelfde periode moet de totale output van het product worden geraamd, in termen van zowel massa (kg of ton) als oppervlakte (m 2 ). Ten minste 80 % van de massa van het processchroot dat afkomstig is van natuursteenverwerking op de locatie moet in andere toepassingen worden hergebruikt of ter plaatse worden opgeslagen in voorbereiding op de toekomstige verkoop ervan. Daarnaast kunnen in totaal 10 punten als volgt worden toegekend: — er worden maximaal 5 punten toegekend naarmate de aanvrager een hoger hergebruikpercentage voor processchroot kan aantonen, tot maximaal 100 % hergebruik naar massa (van 0 punten voor 80 % hergebruik van processchroot tot maximaal 5 punten voor 100 % hergebruik van processchroot); — er worden maximaal 5 punten toegekend naarmate de aanvrager hergebruik van processlib kan aantonen, tot maximaal 100 % (van 0 punten voor 80 % hergebruik van processlib tot maximaal 5 punten voor 100 % hergebruik van processchroot). Beoordeling en controle: de aanvrager verstrekt een afvalinventaris voor de verwerkingsinstallatie met betrekking tot een periode van ten minste twaalf maanden voorafgaand aan de datum van toekenning van de EU-milieukeur en verbindt zich ertoe deze inventaris tijdens de geldigheidsduur van de EU-milieukeur bij te houden. De aanvrager verstrekt een verklaring van naleving van de verplichte eis van dit criterium, met een berekening van het totale productieschroot (in kg of ton). Tevens wordt nadere informatie over de bestemming van deze procesafvalstoffen gegeven, met een toelichting of extern hergebruik ervan voor een ander proces plaatsvindt of dat zij naar een stortplaats worden overgebracht. Voor extern hergebruik of het overbrengen naar een stortplaats worden de vrachtbrieven voorgelegd. 2.11. Regionaal geïntegreerde productie in de verwerkingsinstallatie (facultatief) Dit criterium is van toepassing op de vervoersafstand tussen de poort van de steengroeve en de poort van de verwerkingsinstallatie en is specifiek voor natuursteenproducten die afkomstig zijn uit een bepaalde steengroeve. Er worden maximaal 5 punten worden toegekend naarmate de aanvragers kunnen aantonen dat de vervoersafstand van de steengroeve naar de verwerkingsinstallatie voor de natuursteenblokken als halffabricaat minder dan 260 km is (van 0 punten voor een afstand ≥ 260 km tot maximaal 5 punten voor een afstand ≤ 10 km). Beoordeling en controle : de aanvrager verstrekt het adres van de verwerkingsinstallatie en het adres of de geografische locatie van de desbetreffende poort van de steengroeve. De aanvrager beschrijft tevens de gebruikte vervoerswijze(n) om de natuursteenblokken als halffabricaat naar de verwerkingsinstallatie over te brengen. De transportroute en de totale afstand worden geschat en aangegeven op een kaart met behulp van satellietbeelden en vrij beschikbare software voor het schatten van de afstand. 3. CRITERIA VOOR PRODUCTEN VAN GEAGGLOMEREERDE STEEN OP BASIS VAN BINDMIDDELEN VAN KUNSTHARS Puntensysteem Het puntensysteem en het minimumaantal vereiste punten voor producten van geagglomereerde steen met de EU-milieukeur worden in de onderstaande tabel weergegeven. Criteria waarvoor punten kunnen worden toegekend Producten van geagglomereerde steen 1.7. Milieubeheersysteem (facultatief) 0, 3 of 5 punten 3.1. Energieverbruik Maximaal 30 punten 3.3. Gehalte aan gerecycled/secundair materiaal Maximaal 35 punten 3.4. Gehalte aan bindmiddel van kunsthars Maximaal 20 punten 3.5. Hergebruik van procesafval Maximaal 10 punten Totaal maximumaantal punten 100 Minimaal vereist aantal punten voor de EU-milieukeur 50 3.1. Energieverbruik Het specifieke elektriciteitsverbruik van de processen in de productie van geagglomereerde steen (met inbegrip van het doseren van grondstoffen, de primaire vermenging, de secundaire vermenging, het vormen en de afwerking) mag niet meer bedragen dan 1,1 MJ/kg. Indien de steen als grondstof wordt vermalen, wordt het specifieke elektriciteitsverbruik van het vermalingsproces (in MJ/kg) afzonderlijk gerapporteerd, maar niet opgeteld bij de totale waarde voor het proces. Daarnaast kunnen in totaal 30 punten als volgt worden toegekend: — er worden maximaal 10 punten toegekend naarmate het specifieke elektriciteitsverbruik van de processen wordt teruggebracht tot een drempelwaarde van 0,7 MJ/kg voor milieutechnische excellentie (van 0 punten voor 1,1 MJ/kg tot maximaal 10 punten voor 0,7 MJ/kg); — er kunnen maximaal 10 punten worden toegekend naar rato van de hoeveelheid verbruikte elektriciteit die afkomstig is van hernieuwbare bronnen (van 0 punten voor 0 % hernieuwbare elektriciteit tot 10 punten voor 100 % hernieuwbare elektriciteit); — er worden maximaal 10 punten toegekend naargelang de wijze waarop hernieuwbare elektriciteit wordt ingekocht, en wel als volgt: op grond van particuliere overeenkomsten voor energiediensten voor hernieuwbare energiebronnen op of in de buurt van de locatie (10 punten); op grond van op bedrijfsniveau afgesloten stroomafnameovereenkomsten voor hernieuwbare energiebronnen op of in de buurt van de locatie (10 punten); langlopende, op bedrijfsniveau afgesloten stroomafnameovereenkomsten voor op het net aangesloten of in een perifeer net opgenomen hernieuwbare energiebronnen ( 19 ) (8 punten); groenestroomcertificaten ( 20 ) (6 punten); aankoop van garanties van oorsprong voor hernieuwbare energie voor de volledige elektriciteitsvoorziening of voor het groene tarief van de elektriciteitsleverancier ( 21 ) (4 punten). Beoordeling en controle: het specifieke elektriciteitsverbruik van de processen wordt berekend door het elektriciteitsverbruik voor relevante procesapparatuur te delen door het productievolume (in kg of m 3 ). De gerapporteerde gegevens moeten representatief zijn voor het (de) product(en) waarvoor de EU-milieukeur wordt aangevraagd. Wanneer voor verschillende producten die onder dezelfde aanvraag vallen, aanzienlijk verschillende waarden gelden, worden de gegevens voor elk product afzonderlijk gerapporteerd. Wanneer productiegegevens beschikbaar zijn in m 3 , moeten deze worden omgerekend met behulp van de desbetreffende bulkdichtheidsfactor (in kg/m 3 ) voor het product van geagglomereerde steen. De aanvrager moet bijzonderheden verstrekken over de geldende elektriciteitsaankoopovereenkomst en daarbij het aandeel van hernieuwbare energiebronnen in de aangekochte elektriciteit specificeren. Zo nodig moet in een verklaring van de elektriciteitsleverancier worden verduidelijkt: i) wat het aandeel hernieuwbare energiebronnen in de geleverde elektriciteit is, ii) wat de aard van de geldende elektriciteitsaankoopovereenkomst is (d.w.z. particuliere overeenkomst voor energiediensten, op bedrijfsniveau afgesloten stroomafnameovereenkomst, onafhankelijk gecertificeerde groene energie of groen tarief) en iii) of de aangekochte elektriciteit afkomstig is van hernieuwbare energiebronnen op of in de buurt van de locatie. Wanneer de aanvrager certificaten met garanties van oorsprong heeft gekocht om het aandeel hernieuwbare energiebronnen te verhogen, moet de aanvrager de nodige documentatie verstrekken om te waarborgen dat de certificaten met garanties van oorsprong zijn aangekocht overeenkomstig de beginselen en voorschriften voor het Europese stelsel van energiecertificaten. 3.2. Luchtkwaliteit en bestrijding van stofvorming Werkzones waar zich een risico op blootstelling aan styreen voordoet, waarbij de styreenconcentratie volgens monitoringgegevens meer dan 20 ppm (of 85 mg/m 3 ) kan bedragen, moeten duidelijk worden aangegeven en goed worden geventileerd. De harsformuleringen worden gedoseerd en gemengd met behulp van gesloten systemen. De aanvrager moet aantonen dat maatregelen voor de bestrijding van stofvorming zijn getroffen op de locatie. De maatregelen kunnen van locatie tot locatie verschillen, maar moeten voor alle locaties de volgende aspecten omvatten: — het gebruik van stofonderdrukkende watersproeiers of afzuigkappen gekoppeld aan stoffilterzakken/elektrostatische stofvangers voor droog snijden, verbrijzelen of andere activiteiten die waarschijnlijk aanzienlijke hoeveelheden stof genereren; — het regelmatig stofvrij maken van vloeroppervlakken binnen, met behulp van watersproeiers op oppervlakken die afwateren op een waterzuiveringssysteem op de locatie of van een voorziening voor het opzuigen van droog stof (droog stof mag niet worden opgeveegd); — het voorzien in een afgesloten opslagruimte voor alle ontwaterd slib afkomstig van natte snijwerkzaamheden en/of alle stof afkomstig van droge snijwerkzaamheden vóór verkoop, overbrenging met het oog op hergebruik, hergebruik ter plaatse of overbrenging naar een stortplaats; — het betonneren of asfalteren van de intensiefst gebruikte wegoppervlakken; — het aanbieden van passende opleidingen aan werknemers over goede praktijken op het gebied van de bestrijding van stofvorming en het ter beschikking stellen van geschikte persoonlijke beschermingsmiddelen aan werknemers en bezoekers; — het aanbieden van routinematige medische onderzoeken aan werknemers, met de mogelijkheid van frequentere controles ter opsporing van ademhalingsproblemen en de mogelijke ontwikkeling van silicose (dit laatste punt is alleen van toepassing op faciliteiten waar met producten op basis van kwarts wordt gewerkt). Beoordeling en controle: de aanvrager verstrekt een verklaring van conformiteit met dit criterium, samen met relevante ondersteunende documentatie en: i) een beschrijving van eventuele werkzones waar zich een risico op blootstelling aan styreen voordoet, en bijzonderheden over het aanwezige ventilatiesysteem; ii) een beschrijving van de maatregelen ter bestrijding van stofvorming die op de productielocatie zijn getroffen, en iii) de bijzonderheden van het bestaande systeem voor medische controle van de werknemers, naargelang het geval. 3.3. Gehalte aan gerecycled/secundair materiaal De aanvrager beoordeelt de regionale beschikbaarheid van nieuw geproduceerd materiaal, gerecycled materiaal uit afvalstoffen afkomstig van verschillende productieprocessen, en secundair materiaal uit bijproducten van verschillende productieprocessen, en documenteert deze. De vervoersafstanden van de gedocumenteerde bronnen van materiaal moeten daarbij bij benadering worden vermeld. Daarnaast worden er maximaal 35 punten toegekend naar rato van de integratie van gerecyclede/secundaire materialen in het product van geagglomereerde steen tot een drempelwaarde van 35 % (m/m) voor milieutechnische excellentie (van 0 punten voor een gehalte van 0 % (m/m) tot 35 punten voor een gehalte van ≥ 35 % (m/m) aan gerecycled/secundair materiaal). De verwerking van stof, afsnijdsels en afgekeurde producten van geagglomereerde steen in nieuwe producten wordt niet als gerecycled materiaal beschouwd indien dit wordt teruggevoerd in hetzelfde proces als waardoor het is gegenereerd. Beoordeling en controle: de aanvrager verstrekt een verklaring van naleving van de verplichte eis van dit criterium, met documentatie met de beschrijving van de nieuw geproduceerde, gerecyclede en secundaire materialen en informatie over de regionale beschikbaarheid daarvan. Gerecyclede of secundaire materialen worden alleen geacht bij te dragen tot het gehalte aan gerecycled/secundair materiaal indien zij zijn verkregen uit bronnen die ten hoogste 2,5 maal zo ver verwijderd zijn van de productielocatie voor geagglomereerde steen als de belangrijkste gebruikte nieuwe materialen (bv. marmer en kwarts). Over de twaalf maanden productie voorafgaand aan de datum van toekenning van de EU-milieukeur wordt een maandelijkse balans van gerecyclede/secundaire materialen overgelegd, en de aanvrager verbindt zich ertoe deze balans tijdens de geldigheidsduur van de EU-milieukeur bij te houden. Op de balans worden de hoeveelheden inkomende gerecyclede/secundaire materialen (gestaafd met leveringsbonnen en facturen) en uitgaande gerecyclede/secundaire materialen vermeld voor de hele productie van geagglomereerde steen die wordt verkocht of klaar is voor de verkoop en waarvoor beweringen worden gedaan over de gehalten aan gerecycled/secundair materiaal (gestaafd met producthoeveelheden en procentuele opgaven). De opgegeven gehalten aan gerecycled en/of secundair materiaal moeten representatief zijn voor de samenstelling van de mengsels die op partijniveau voor het (de) product(en) met de EU-milieukeur worden gebruikt. Een algemene toewijzing van gerecyclede en/of secundaire materialen wordt niet toegestaan. Wanneer voor verschillende producten die onder dezelfde milieukeuraanvraag vallen, aanzienlijk verschillende waarden gelden, worden de gegevens voor elk product afzonderlijk gerapporteerd. 3.4. Gehalte aan bindmiddel van kunsthars Het gebruik van polyester-, epoxy- of andere kunstharsen bij de productie mag niet leiden tot een gehalte van meer dan 10 % van het totale gewicht van het eindproduct. Daarnaast worden er maximaal 20 punten toegekend naarmate het gehalte aan bindmiddelen van kunsthars wordt teruggebracht tot de drempelwaarde van 5 % voor milieutechnische excellentie (van 0 punten voor een gehalte van 10 % bindmiddelen tot maximaal 20 punten voor een gehalte van 5 % bindmiddelen). Beoordeling en controle : de aanvrager verstrekt een verklaring van naleving van de verplichte eisen van het criterium, met een berekening van het in totaal gebruikte bindmiddel van kunsthars als percentage van het totale gewicht van het product van geagglomereerde steen. De opgegeven gehalten aan bindmiddelen moeten representatief zijn voor de samenstelling van de mengsels die op partijniveau voor het (de) product(en) met de EU-milieukeur worden gebruikt. Wanneer voor verschillende producten die onder dezelfde milieukeuraanvraag vallen, aanzienlijk verschillende waarden gelden, worden de gegevens voor elk product afzonderlijk gerapporteerd. 3.5. Hergebruik van procesafval De aanvrager maakt een inventaris op van het bij de vervaardiging van geagglomereerde steen geproduceerde procesafval. In de inventaris worden de aard en de hoeveelheid van het geproduceerde afval vermeld (bv. processchroot en processlib). De inventaris van procesafval bestrijkt een periode van twaalf maanden voorafgaand aan de datum van toekenning van de EU-milieukeur, en over dezelfde periode moet de totale output van het product worden geraamd, in termen van zowel massa (kg of ton) als oppervlakte (m 2 ). Ten minste 70 % van het procesafval (schroot plus slib) dat afkomstig is van de productie van platen en blokken geagglomereerde steen moet in andere productieprocessen worden hergebruikt. Daarnaast worden er maximaal 10 punten toegekend naarmate de aanvrager hergebruik van procesafval kan aantonen, tot maximaal 100 % (van 0 punten voor 70 % hergebruik van procesafval tot maximaal 10 punten voor 100 % hergebruik van procesafval). Beoordeling en controle: de aanvrager verstrekt een energie-inventaris voor de productiefaciliteit voor geagglomereerde steen met betrekking tot een periode van ten minste twaalf maanden voorafgaand aan de datum van toekenning van de EU-milieukeur en verbindt zich ertoe deze inventaris tijdens de geldigheidsduur van de EU-milieukeur actueel te houden. De aanvrager verstrekt een verklaring van naleving van de verplichte eisen van dit criterium, met een berekening van het totale productieschroot en -slib (in kg of ton). Tevens wordt nadere informatie over de bestemming van deze procesafvalstoffen gegeven, met een toelichting of extern hergebruik ervan voor een ander proces plaatsvindt of dat zij naar een stortplaats worden overgebracht. Voor extern hergebruik of het overbrengen naar een stortplaats worden de vrachtbrieven overgelegd. Wanneer het niet mogelijk is voor een productielijn of product specifieke gegevens te verstrekken, verwijst de aanvrager naar gegevens voor de hele faciliteit. 4. CRITERIA VOOR KERAMISCHE PRODUCTEN EN PRODUCTEN VAN GEBAKKEN KLEI Puntensysteem Het puntensysteem en het minimumaantal vereiste punten voor keramische producten en producten van gebakken klei met de EU-milieukeur worden in de onderstaande tabel weergegeven. Wanneer de aanvrager gesproeidroogd poeder als grondstof gebruikt en niet de producent van die grondstof is, geeft de aanvrager het gebruikte gesproeidroogd poeder voor de vervaardiging van de keramische producten of de producten van gebakken klei op, gestaafd met leveringsfacturen die van niet eerder dan één jaar voor de datum van de aanvraag dateren. In dat geval verstrekt de aanvrager alle relevante verklaringen van de producent van het gesproeidroogd poeder waaruit blijkt dat alle desbetreffende eisen voor het toekennen van de EU-milieukeur worden nageleefd, alsmede alle andere relevante optionele eisen op basis waarvan punten kunnen worden toegekend. Voor de criteria 4.1 en 4.2 worden voor keramische tegels twee reeksen grenswaarden vastgesteld, afhankelijk van de vraag of de EU-milieukeur voor een beperkt aantal producten geldt (in welk geval onder stabiele bedrijfsomstandigheden tijdens de productiegang gegevens voor representatieve perioden moeten worden ingediend) of dat de milieukeur voor een groot aantal productformaten van een bepaalde productfamilie geldt ( 22 ) (in welk geval jaarlijks gemiddelde gegevens moeten worden ingediend). De grenswaarden voor de gemiddelde jaarlijkse productie zijn hoger om rekening te houden met de energie die nodig is om de oventemperatuur in stand te houden wanneer de productielijn onderbroken wordt (bv. bij het wisselen van tegelformaten) of wanneer deze niet volledig operationeel is (bv. tijdens de nachtdienst of in het weekend). Criteria waarvoor punten kunnen worden toegekend Keramische producten en producten van gebakken klei 1.7. Milieubeheersysteem (facultatief) 0, 3 of 5 punten 4.1. Brandstofverbruik voor drogen en bakken Maximaal 20 punten 4.2. CO 2 -emissies Maximaal 25 punten 4.4. Emissies van stof, HF, NO x en SO x in de lucht Maximaal 40 punten 4.6. Hergebruik van procesafval Maximaal 10 punten Totaal maximumaantal beschikbare punten 100 Minimaal vereist aantal punten voor de EU-milieukeur 50 4.1. Brandstofverbruik voor drogen en bakken Steenkool, petroleumcokes, lichte stookolie en zware stookolie mogen niet worden gebruikt als brandstof in drogers of ovens. Het specifieke brandstofverbruik voor droog- en bakprocessen mag de desbetreffende verplichte grenswaarden hieronder niet overschrijden. Sproeidroger Aardewerkdroger en oven Verplichte grenswaarde Drempel voor milieutechnische excellentie Verplichte grenswaarde Drempel voor milieutechnische excellentie Keramische tegel: individueel product ( ** ) 1,8 MJ/kg poeder ( * ) 1,3 MJ/kg poeder ( ** ) 4,1 MJ/kg 3,2 MJ/kg Keramische tegel: productfamilie ( *** ) 5,5 MJ/kg 4,3 MJ/kg Plaveistenen van gebakken klei N.v.t. N.v.t. 3,5 MJ/kg 2,1 MJ/kg Daarnaast worden er maximaal 20 punten toegekend naarmate het specifieke brandstofverbruik voor droog- en bakprocessen wordt teruggebracht tot de desbetreffende drempelwaarde voor milieutechnische excellentie zoals in de bovenstaande tabel vermeld (bv. voor plaveistenen van gebakken klei: van 0 punten voor 3,5 MJ/kg tot maximaal 20 punten voor ≤ 2,1 MJ/kg). Voor keramische tegels waarvoor (hetzij ter plaatse, hetzij elders vervaardigd) gesproeidroogd poeder wordt gebruikt, worden twee scores berekend volgens de vorige alinea: een voor het gesproeidroogd poeder (SDP: “spray-dried powder”) en een voor de oven voor keramische tegels en de aardewerkdroger (KWD: “kiln and ware dryer”) De twee scores worden daarna als volgt omgerekend tot een enkele score: Brandstof score = 0,35( SDP ) + 0,65( KWD ) Beoordeling en controle: de aanvrager geeft de specifieke brandstofverbruikswaarde(n) voor het (de) desbetreffende product(en) op, samen met berekeningen om de waarde(n) om te zetten in een specifieke score. Het specifieke brandstofverbruik wordt berekend door het brandstofverbruik (in MJ) voor de desbetreffende procesapparatuur te delen door het productievolume (in kg) tijdens de betrokken productieperiode. Wanneer productiegegevens alleen beschikbaar zijn in m 2 , maar in kg moeten worden gerapporteerd, moet de waarde worden omgerekend met behulp van een vaste bulkdichtheidsfactor (in kg/m 2 ) voor het product of de productfamilie. Gegevens voor een hele productfamilie moeten representatief zijn voor alle productielijnen voor een periode van twaalf maanden voorafgaand aan de datum van toekenning van de EU-milieukeur. Gegevens voor specifieke individuele producten moeten representatief zijn voor stabiele bedrijfsomstandigheden tijdens de feitelijke productiegang(en). De hoeveelheid (als volume of massa) brandstof die in de oven- en drogersystemen wordt ingevoerd, moet ter plaatse worden opgetekend en in MJ worden omgezet door het volume/de massa van de verbruikte brandstof tijdens de vastgestelde productieperiode (bv. in kg, ton, l of Nm 3 ) te vermenigvuldigen met een specifieke of generieke calorische waarde voor diezelfde brandstof (bv. in MJ/kg, MJ/ton, MJ/l of MJ/Nm 3 ). Wanneer de voor het opwekken van warmte voor droogactiviteiten gebruikte brandstof in een warmtekrachtkoppelingssysteem wordt ingevoerd, moet de door dat systeem opgewekte elektriciteit tijdens de vastgestelde productieperiode (gemeten in kWh en omgezet in MJ) in mindering worden gebracht op de totale opgetekende waarde voor het brandstofverbruik van de droger. 4.2. CO 2 -emissies De specifieke CO 2 -emissies in verband met de verbranding van brandstoffen en de procesemissies uit de decarbonisering van grondstoffen tijdens droog- en bakprocessen mogen de desbetreffende verplichte grenswaarden hieronder niet overschrijden. Vervaardiging van gesproeidroogd poeder Aardewerkdroger en oven ( * ) Verplichte grenswaarde Drempel voor milieutechnische excellentie Verplichte grenswaarde Drempel voor milieutechnische excellentie Keramische tegel: individueel product ( *** ) 84 kgCO 2 /ton poeder ( * ) 54 kgCO 2 /ton poeder ( * ) 280 kgCO 2 /ton 230 kgCO 2 /ton Keramische tegel: productfamilie ( **** ) 360 kgCO 2 /ton 290 kgCO 2 /ton Plaveistenen van gebakken klei N.v.t. N.v.t. 192 kgCO 2 /ton 129 kgCO 2 /ton Daarnaast worden er maximaal 25 punten toegekend naarmate de specifieke CO 2 -emissies worden teruggebracht tot de desbetreffende drempelwaarde voor milieutechnische excellentie zoals in de bovenstaande tabel vermeld (bv. voor plaveistenen van gebakken klei: van 0 punten voor 192 kgCO 2 /ton tot maximaal 25 punten voor 129 kgCO 2 /ton). Voor keramische tegels waarvoor (hetzij ter plaatse, hetzij elders vervaardigd) gesproeidroogd poeder wordt gebruikt, worden twee scores berekend volgens de vorige alinea, een voor het gesproeidroogd poeder en een voor de oven voor keramische tegels en de aardewerkdroger. De twee scores worden daarna als volgt omgerekend tot een enkele score: CO 2 score = 0,35( SDP ) + 0,65( KWD ) Beoordeling en controle: de aanvrager verstrekt een verklaring van naleving van de verplichte eisen van dit criterium, met een opgave van de berekende specifieke CO 2 -emissies volgens de hieronder beschreven relevante methodologie. Voor producten van productiefaciliteiten die onder het toepassingsgebied van Richtlijn 2003/87/EG van het Europees Parlement en de Raad ( 23 ) vallen, worden de specifieke emissies per ton product berekend op basis van het emissieniveau en de activiteitsniveaus overeenkomstig het monitoringmethodiekplan zoals vastgesteld krachtens artikel 6 van Gedelegeerde Verordening (EU) 2019/331 van de Commissie inzake de regels voor kosteloze toewijzing ( 24 ) . Voor producten uit faciliteiten die niet onder het toepassingsgebied van Richtlijn 2003/87/EG vallen, worden de resultaten aangegeven overeenkomstig de toepasselijke berekeningsmethode zoals vastgesteld in Verordening (EU) nr. 601/2012 van de Commissie ( 25 ) . Voor keramische producten waarvoor in een afzonderlijke installatie als grondstof geproduceerd gesproeidroogd poeder wordt gebruikt, verstrekt de aanvrager een verklaring van de producent van het gesproeidroogd poeder waarin de gemiddelde jaarlijkse specifieke CO 2 -emissiewaarde wordt vermeld, die overeenkomstig een van de twee hierboven beschreven methoden voor het recentste rapportagejaar is berekend. In alle gevallen wordt de specifieke CO 2 -emissiewaarde geschat op het niveau van het (de) onder de EU-milieukeur vallende product(en). De voor criterium 4.1 berekende relevante brandstofverbruikswaarden, de koolstofintensiteit van de gebruikte brandstof(fen) en het gemiddelde carbonaatgehalte van de grondstof worden gebruikt als basis voor de berekening van de CO 2 -emissies. 4.3. Waterverbruik van de processen De faciliteit waar het keramische product of het product van gebakken klei wordt vervaardigd, moet: — voor procesafvalwater beschikken over een gesloten systeem voor afvalwaterrecycling dat het mogelijk maakt om het lozen van vloeistoffen tot nul terug te brengen, of — kunnen aantonen dat het specifieke zoetwaterverbruik minder bedraagt dan of gelijk is aan de in de onderstaande tabel vastgestelde verbruiksgrenswaarden. Productsoort Wordt ter plaatse gesproeidroogd? Grenswaarde voor het verbruik keramische tegels en plaveistenen van gebakken klei Ja 1,0 l/kg Nee 0,5 l/kg Beoordeling en controle: de aanvrager verstrekt een verklaring van naleving van de verplichte eis, met een beschrijving van de wijze waarop zij deze naleven. Wanneer voor het recyclen van procesafvalwater een systeem wordt gebruikt waarbij geen lozing van vloeistoffen plaatsvindt, moeten zij een korte beschrijving geven van dit systeem en de belangrijkste bedrijfsparameters ervan. Wanneer een dergelijk systeem ontbreekt, worden gegevens over het totale waterverbruik van de processen (in l of m 3 ) en over de totale productie van keramiek of gebakken klei (in kg of m 2 ) verstrekt voor het recentste kalenderjaar of een voortschrijdende periode van twaalf maanden voorafgaand aan de datum van toekenning van de EU-milieukeur. Wanneer het niet mogelijk is voor een productielijn of product specifieke gegevens te verstrekken, verwijst de aanvrager naar gegevens voor de hele faciliteit. Het waterverbruik ten gevolge van toiletten, kantines en andere activiteiten die niet direct relevant zijn voor het productieproces, moet apart worden gemeten en mag niet in de berekening worden opgenomen. 4.4. Emissies van stof, HF, NO x en SO x in de lucht Maatregelen om stofemissies afkomstig van “koude” stoffige werkzaamheden op de productielocatie voor keramische tegels te verminderen, moeten ten minste betrekking hebben op de inontvangstneming, het mengen en het malen van grondstoffen en op het vormen en glazuren/decoreren van tegels. De specifieke stof-, HF-, NO x - en SO x -emissies in de lucht die verband houden met de vervaardiging van keramische producten of producten van gebakken klei mogen de desbetreffende verplichte grenswaarden in de onderstaande tabel niet overschrijden. Emissieparameter Verplichte grenswaarde Drempel voor milieutechnische excellentie Testmethode Beschikbare punten Stof (sproeidroger) ( * ) 90 mg/kg N.v.t. EN 13284 N.v.t. Stof (oven) 50 mg/kg 10 mg/kg EN 13284 Maximaal 10 HF (oven) 20 mg/kg 6 mg/kg ISO 15713 Maximaal 10 NO x als NO 2 (oven) 250 mg/kg 170 mg/kg EN 14792 Maximaal 10 SO x als SO 2 (oven) 1 300  mg/kg 750 mg/kg EN 14791 Maximaal 10 Daarnaast worden er maximaal 40 punten toegekend naarmate de daadwerkelijke specifieke stof-, HF-, NO x - en SO x -emissies worden teruggebracht tot de desbetreffende drempelwaarden voor milieutechnische excellentie zoals in de bovenstaande tabel vermeld (bv. voor HF-emissies: van 0 punten voor 20 mg/kg tot maximaal 10 punten voor ≤ 6 mg/kg). Beoordeling en controle: de aanvrager verstrekt een verklaring van naleving van de verplichte eisen van dit criterium, met i) een beschrijving van de maatregelen die zijn genomen om stofemissies afkomstig van “koude” stoffige werkzaamheden te verminderen, en ii) gegevens voor de desbetreffende locatie in mg/Nm 3 en uitgedrukt als een op basis van daggemiddelden berekend jaargemiddelde. De gegevens moeten zijn gegenereerd door middel van continue of periodieke monitoring overeenkomstig relevante EN- of ISO-normen. In geval van periodieke monitoring worden ten minste drie monsters genomen tijdens een stabiele exploitatie van de sproeidroger of de oven voor productiegangen van het (de) product(en) met de EU-milieukeur. Wanneer productiegegevens alleen beschikbaar zijn in m 2 , maar in kg moeten worden gerapporteerd, moet de waarde worden omgerekend met behulp van een vaste bulkdichtheidsfactor (in kg/m 2 ) voor het product of de productfamilie. Gegevens voor een hele productfamilie moeten representatief zijn voor alle productielijnen voor een periode van twaalf maanden voorafgaand aan de datum van toekenning van de EU-milieukeur. Gegevens voor specifieke individuele producten moeten representatief zijn voor stabiele bedrijfsomstandigheden tijdens de feitelijke productiegang(en). Om de resultaten van de afgasmonitoring om te zetten van mg/Nm 3 (bij 18 % O 2 -gehalte) in mg/kg product van keramiek/gebakken klei, moeten zij met het specifieke gasdebiet worden vermenigvuldigd (Nm 3 /kg product). Eén Nm 3 verwijst naar één m 3 droog gas onder de standaardomstandigheden van 273 K en 101,3 kPa. Wanneer het niet mogelijk is voor een productielijn of product specifieke gegevens te verstrekken, verwijst de aanvrager naar gegevens voor de hele faciliteit en de emissies op massabasis toewijzen aan de productie waarvoor de EU-milieukeur geldt. 4.5. Afvalwaterbeheer Procesafvalwater afkomstig van de productie van keramische producten of producten van gebakken klei wordt behandeld volgens een van de volgende opties: — optie 1: behandeling ter plaatse om zwevende deeltjes te verwijderen, waarna het behandelde afvalwater teruggevoerd wordt in het productieproces in het kader van een systeem waarbij geen lozing van vloeistoffen plaatsvindt, of — optie 2: behandeling ter plaatse om zwevende deeltjes te verwijderen (of helemaal geen behandeling), waarna het afvalwater naar een door een derde geëxploiteerde behandelingsinstallatie wordt gestuurd, of — optie 3: behandeling ter plaatse om zwevende deeltjes te verwijderen, waarna het afvalwater in plaatselijke waterlopen wordt geloosd. Wanneer optie 2 of optie 3 van toepassing is, moet de aanvrager of de exploitant van de afvalwaterbehandelingsinstallatie (als derde partij), naargelang het geval, aantonen dat aan de volgende grenswaarden voor het uiteindelijke behandelde effluent dat in de plaatselijke waterlopen wordt geloosd, wordt voldaan. Parameter Grenswaarde Testmethoden Zwevende deeltjes 40 mg/l ISO 5667-17 Cadmium 0,015 mg/l ISO 8288 Lood 0,15 mg/l ISO 8288 Beoordeling en controle: de aanvrager verstrekt een verklaring dat aan dit criterium is voldaan, en geeft daarin aan welke optie op de productielocatie van toepassing is. Wanneer voor het recyclen van procesafvalwater een systeem wordt gebruikt waarbij geen lozing van vloeistoffen plaatsvindt, moeten zij een korte beschrijving geven van dit systeem en de belangrijkste bedrijfsparameters ervan. Wanneer het behandelde of onbehandelde afvalwater naar een door een derde geëxploiteerde behandelingsinstallatie wordt gezonden, doet de exploitant van de installatie opgave van de gemiddelde gehalten aan zwevende deeltjes, cadmium en lood in het uiteindelijke behandelde effluent, en overlegt deze testverslagen op basis van een wekelijkse analyse van het geloosde afvalwater volgens de hierboven omschreven standaardtestmethoden of gelijkwaardige eigen laboratoriummethoden. In gevallen waarin de exploitatievergunning dit toelaat, kan worden toegestaan minder frequent te testen. Wanneer proceswater ter plaatse wordt behandeld en effluent in de plaatselijke waterloop wordt geloosd, doet de aanvrager opgave van de gemiddelde gehalten aan zwevende deeltjes, cadmium en lood in het uiteindelijke behandelde effluent, en overlegt deze testverslagen op basis van een wekelijkse analyse van het geloosde afvalwater volgens de hierboven omschreven standaardtestmethoden of gelijkwaardige eigen laboratoriummethoden. In gevallen waarin de exploitatievergunning dit toelaat, kan worden toegestaan minder frequent te testen. 4.6. Hergebruik van procesafval De aanvrager maakt een inventaris op van het bij de vervaardiging van keramiek of gebakken klei geproduceerde procesafval. In de inventaris worden bijzonderheden vermeld over het soort en de hoeveelheid geproduceerd procesafval ( 26 ) . De inventaris van procesafval bestrijkt ten minste een periode van twaalf maanden voorafgaand aan de datum van toekenning van de EU-milieukeur, en over dezelfde periode moet de totale output van het product worden geraamd, in termen van zowel massa (kg of ton) als oppervlakte (m 2 ). Ten minste 90 % (m/m) van het procesafval dat wordt geproduceerd bij de vervaardiging van keramische producten of producten van gebakken klei moet opnieuw worden opgenomen in het productieproces ter plaatse, opnieuw worden opgenomen in productieprocessen voor keramiek of gebakken klei elders, of in andere productieprocessen worden hergebruikt. Daarnaast worden er maximaal 10 punten toegekend naarmate de hergebruikspercentages voor procesafval worden verbeterd in de richting van de drempelwaarde van 100 % hergebruik voor milieutechnische excellentie (van 0 punten voor 90 % hergebruik van procesafval tot maximaal 10 punten voor 100 % hergebruik van procesafval). Beoordeling en controle: de aanvrager verstrekt een verklaring van naleving van de verplichte eisen van dit criterium, met een afvalinventaris voor de productiefaciliteit voor keramiek of gebakken klei met betrekking tot een periode van ten minste twaalf maanden voorafgaand aan de datum van toekenning van de EU-milieukeur, alsmede met een berekening van het totale productieschroot en -slib (in kg of ton). De aanvrager verbindt zich ertoe deze inventaris tijdens de geldigheidsduur van de EU-milieukeur actueel te houden. Tevens wordt nadere informatie over de bestemming van deze procesafvalstoffen gegeven, met een toelichting of het intern hergebruik ervan betreft, dan wel extern hergebruik voor een ander proces, of dat zij naar een stortplaats worden overgebracht. Voor extern hergebruik of het overbrengen naar een stortplaats worden de vrachtbrieven overgelegd. Wanneer het niet mogelijk is voor een productielijn of product specifieke gegevens te verstrekken, verwijst de aanvrager naar gegevens voor de hele faciliteit. 4.7. Glazuren en inkten Wanneer keramische tegels of producten van gebakken klei worden geglazuurd of gedecoreerd, moet het glazuur of de inkt minder dan 0,10 gewichtsprocent Pb en minder dan 0,10 gewichtsprocent Cd bevatten. Beoordeling en controle: de aanvrager verstrekt een verklaring van naleving van de verplichte eis van dit criterium, met een relevante verklaring of veiligheidsinformatieblad van de glazuur- of inktleverancier. 5. CRITERIA VOOR GEPREFABRICEERDE BETONPRODUCTEN OF BLOKKEN STAMPAARDE OP BASIS VAN HYDRAULISCHE BINDMIDDELEN OF ALTERNATIEVE CEMENTSOORTEN Puntensysteem De EU-milieukeur kan zowel worden toegekend aan het hydraulische bindmiddel dat of de alternatieve cementsoort die als halffabricaat in de handel wordt gebracht, als aan de uiteindelijke harde vloer- en wandbekledingsproducten die worden gemaakt door vermenging van dergelijke bindmiddelen of cementsoorten met aggregaten en water, gevolgd door verdere verwerking en behandeling. Wanneer de aanvrager niet de producent van het hydraulische bindmiddel of de alternatieve cementsoort als halffabricaat is en het bindmiddel- of cementproduct niet de EU-milieukeur heeft gekregen, geeft de aanvrager op welk(e) bindmiddel(en) of cementsoort(en) zijn gebruikt voor de productie van het (de) harde vloer- of wandbekledingsproduct(en), gestaafd met leveringsfacturen die van niet eerder dan één jaar voor de datum van de aanvraag dateren. In dat geval verstrekt de aanvrager alle relevante verklaringen van de producent van het hydraulische bindmiddel of de alternatieve cementsoort waaruit blijkt dat alle op de steengroeve betrekking hebbende eisen voor het toekennen van de EU-milieukeur worden nageleefd, alsmede alle andere relevante optionele eisen op basis waarvan punten kunnen worden toegekend. Het puntensysteem voor elk geval en het minimumaantal vereiste punten worden in de onderstaande tabel weergegeven. Hydraulisch bindmiddel Alternatieve cementsoort Harde wand- en vloerbekledingsproducten op cementbasis Harde wand- en vloerbekledingsproducten op kalkbasis 1.7. Milieubeheersysteem voor productiefaciliteit voor hydraulisch bindmiddel (facultatief) 0, 3 of 5 punten N.v.t. N.v.t. N.v.t. 1.7. Milieubeheersysteem voor productiefaciliteit voor harde wand- en vloerproducten (facultatief) N.v.t. N.v.t. 0, 3 of 5 punten 0, 3 of 5 punten 5.1. Klinkerfactor Maximaal 15 punten Maximaal 15 punten Maximaal 15 punten N.v.t. 5.2. CO 2 -emissies Maximaal 20 punten Maximaal 20 punten Maximaal 20 punten Maximaal 20 punten 5.3. Emissies van stof, NO x en SO x in de lucht Maximaal 15 punten N.v.t. of maximaal 15 punten Maximaal 15 punten Maximaal 15 punten 5.4. Terugwinning en verantwoord betrekken van grondstoffen N.v.t. N.v.t. Maximaal 25 punten Maximaal 25 punten 5.5. Energieverbruik N.v.t. N.v.t. Maximaal 20 punten Maximaal 20 punten 5.6. Milieutechnisch innovatieve productontwerpen (facultatief) N.v.t. N.v.t. Maximaal 10 punten Maximaal 15 punten Totaal maximumaantal beschikbare punten 55 35 of 50 110 100 Minimaal vereist aantal punten voor de EU-milieukeur 27,5 17,5 of 25 55 50 5.1. Klinkerfactor Dit criterium geldt niet voor hydraulische bindmiddelen op kalkbasis. Voor hydraulische cementbindmiddelen: rapporteert de aanvrager of de leverancier van het hydraulische cementbindmiddel een klinkerfactor, of ten minste de desbetreffende notatie volgens EN 197-1 (die overeenkomstig de onderstaande tabel kan worden gebruikt als aanduiding van de klinkerfactor); Notatie volgens EN 197-1 Aangenomen klinkerfactor Notatie volgens EN 197-1 Aangenomen klinkerfactor CEM I 0,96 CEM II/A-L 0,83 CEM II/A-S 0,83 CEM II/B-L 0,68 CEM II/B-S 0,68 CEM II/A-LL 0,83 CEM II/A-D 0,88 CEM II/B-LL 0,68 CEM II/A-P 0,83 CEM II/A-M 0,80 CEM II/B-P 0,68 CEM II/B-M 0,68 CEM II/A-Q 0,83 CEM III/A 0,47 CEM II/B-Q 0,68 CEM III/B 0,25 CEM II/A-V 0,83 CEM III/C 0,09 CEM II/B-V 0,68 CEM IV/A 0,73 CEM II/A-W 0,83 CEM IV/B 0,52 CEM II/B-W 0,68 CEM V/A 0,72 CEM II/A-T 0,83 CEM V/B 0,57 CEM II/B-T 0,68 kunnen er maximaal 15 punten aan aanvragers worden toegekend naarmate de klinkerfactor van het hydraulische cementbindmiddel wordt teruggebracht tot de drempelwaarde van 0,60 voor milieutechnische excellentie (van 0 punten voor klinkerfactor ≥ 0,90 tot maximaal 15 punten voor klinkerfactor ≤ 0,60). Voor alternatieve cementsoorten: kunnen er maximaal 15 punten aan aanvragers worden toegekend naarmate de klinkerfactor van het cement wordt teruggebracht tot de drempelwaarde van 0,00 voor milieutechnische excellentie (van 0 punten voor klinkerfactor 0,30 tot maximaal 15 punten voor klinkerfactor 0,00). Beoordeling en controle: de aanvrager verstrekt voor de geleverde hydraulische bindmiddelen een opgave van de specifieke klinkerfactor van het hydraulische bindmiddel of de desbetreffende notatie van het bindmiddel overeenkomstig tabel 1 van EN 197-1. Wanneer meer dan één hydraulisch bindmiddel of alternatieve cementsoort wordt gebruikt in het harde vloer- of wandbekledingsproduct (bv. in dubbelgelaagde terrazzotegelproducten), berekent de aanvrager de punten die voor elk gebruikt hydraulisch bindmiddel of elke gebruikte alternatieve cementsoort zouden gelden, alsof er geen andere zouden zijn gebruikt; vervolgens berekent de aanvrager een gewogen gemiddeld puntentotaal op basis van het relatieve aandeel van elk hydraulisch bindmiddel of elke alternatieve cementsoort in het product. 5.2 CO 2 -emissies De CO 2 -emissies die verband houden met de vervaardiging van portlandcementklinker, kalk of alternatieve cementsoorten, mogen de desbetreffende verplichte grenswaarden in de onderstaande tabel niet overschrijden, bij berekening volgens de desbetreffende, eveneens in de onderstaande tabel opgenomen berekeningsmethode. Productsoort Verplichte grenswaarde Drempel voor milieutechnische excellentie Berekeningsmethode voor CO 2 -emissies Grijze portlandcementklinker 816 kgCO 2 /ton klinker 751 kgCO 2 /ton klinker Overeenkomstig Gedelegeerde Verordening (EU) 2019/331 of Verordening (EU) nr. 601/2012, naargelang het geval. Kalk 1 028 kgCO 2 /ton hydraulische kalk 775 kgCO 2 /ton hydraulische kalk Witte portlandcementklinker 1 063 kgCO 2 /ton klinker 835 kgCO 2 /ton klinker Alternatieve cementsoorten 571 kgCO 2 /ton cement 526 kgCO 2 /ton cement Koolstofvoetafdruk volgens ISO 14067 voor de levenscyclusfasen A1-A3 Daarnaast worden er maximaal 20 punten toegekend naarmate de CO 2 -emissies worden teruggebracht tot de desbetreffende drempelwaarde voor milieutechnische excellentie zoals in de bovenstaande tabel vermeld (bv. voor grijze portlandcementklinker: van 0 punten voor 816 kgCO 2 /ton klinker tot maximaal 20 punten voor 751 kgCO 2 /ton klinker). Beoordeling en controle: de aanvrager verstrekt een verklaring van naleving van de verplichte eisen van dit criterium, met een opgave van de berekende specifieke CO 2 -emissies volgens de in bovenstaande tabel vermelde relevante methodologie. Voor producten van productiefaciliteiten die onder het toepassingsgebied van Richtlijn 2003/87/EG vallen, worden de specifieke emissies per ton product berekend op basis van het emissieniveau en de activiteitsniveaus overeenkomstig het monitoringmethodiekplan zoals vastgesteld krachtens artikel 6 van Gedelegeerde Verordening (EU) 2019/331 inzake de regels voor kosteloze toewijzing. Voor producten uit faciliteiten die niet onder het toepassingsgebied van Richtlijn 2003/87/EG vallen, worden de resultaten aangegeven overeenkomstig de toepasselijke berekeningsmethode zoals vastgesteld in Verordening (EU) nr. 601/2012. In alle gevallen wordt de specifieke CO 2 -emissiewaarde geschat op het niveau van het (de) onder de EU-milieukeur vallende product(en). Wanneer installaties meer dan één type product produceren, worden de gegevens gebaseerd op de daadwerkelijk gebruikte productielijnen en -processen voor de vervaardiging van het product waarvoor de milieukeur wordt aangevraagd, voor zover dat praktisch is. In geval van emissies ten gevolge van gemeenschappelijke processen voor meerdere producten in dezelfde installatie worden de emissies op massabasis toegewezen. Wanneer een alternatieve cementsoort wordt gebruikt, verstrekt de aanvrager een kopie van de analyse van de koolstofvoetafdruk, die in overeenstemming moet zijn met ISO 14067 en door een geaccrediteerde derde moet zijn geverifieerd. De analyse van de voetafdruk moet betrekking hebben op de productie van alle belangrijkste gebruikte grondstoffen en alle chemische activatoren voor de levenscyclusfasen A1-A3. Bij gebrek aan specifieke gegevens van leveranciers van materialen, moeten de generieke emissiefactoren uit een levenscyclusinventarisdatabank worden gebruikt. Wanneer meer dan één hydraulisch bindmiddel of alternatieve cementsoort wordt gebruikt in het harde vloer- of wandbekledingsproduct (bv. dubbelgelaagde terrazzotegels), berekent de aanvrager de punten die voor elk gebruikt hydraulisch bindmiddel of elke gebruikte alternatieve cementsoort zouden gelden, alsof er geen andere zouden zijn gebruikt; vervolgens berekent de aanvrager een gewogen gemiddeld puntentotaal op basis van het relatieve aandeel van elk hydraulisch bindmiddel of elke alternatieve cementsoort in het product. 5.3. Emissies van stof, NO x en SO x in de lucht Dit criterium geldt voor hydraulische bindmiddelen, maar niet voor alternatieve cementsoorten indien het klinkergehalte daarvan ≤ 30 % (m/m) is. De specifieke stof-, NO x - en SO x -emissies in de lucht uit cementoven of de kalkoven mogen de desbetreffende verplichte grenswaarden in de onderstaande tabel niet overschrijden: Parameter Verplichte specifieke emissiegrenswaarde Drempel voor milieutechnische excellentie Testmethode Beschikbare punten Stof ≤ 34,5 g/ton klinker of hydraulische kalk ≤ 11,5 g/ton klinker of hydraulische kalk EN 13284 Maximaal 5 NO x (als NO 2 ) ≤ 1 472  g/ton klinker of hydraulische kalk ≤ 920 g/ton klinker of hydraulische kalk EN 14791 Maximaal 5 SO x (als SO 2 ) ≤ 460 g/ton klinker of hydraulische kalk ≤ 115 g/ton klinker of hydraulische kalk EN 14792 Maximaal 5 Daarnaast kunnen maximaal 15 punten worden toegekend naarmate de daadwerkelijke specifieke emissies (uitgedrukt in g/ton klinker of g/ton hydraulische kalk) van stof, NO x en SO x worden teruggebracht tot de desbetreffende drempelwaarde voor milieutechnische excellentie zoals in de bovenstaande tabel vermeld (bv. 0 punten voor stofemissies van 34,5 g/ton klinker, 5 punten voor stofemissies van 11,5 g/ton klinker). Beoordeling en controle: de aanvrager verstrekt een verklaring van naleving van de verplichte eisen van dit criterium, met gegevens voor de desbetreffende locatie over de emissies uit de cement- of kalkoven, in mg/Nm 3 en uitgedrukt als een op basis van daggemiddelden berekend jaargemiddelde. De gegevens van de locatie moeten zijn gegenereerd door middel van continue monitoring overeenkomstig relevante EN- of ISO-normen. Om de resultaten van de afgasmonitoring om te zetten van mg/Nm 3 (bij 10 % O 2 -gehalte) in g/ton klinker, moeten zij met het specifieke ovengasdebiet worden vermenigvuldigd (Nm 3 /ton klinker). De waarden voor het specifieke gasdebiet voor cementovens variëren doorgaans van 1 700 tot 2 500 Nm 3 /ton klinker. De cementproducent moet bij de berekeningen van de stof-, NO x - en SO x -emissies het specifieke luchtdebiet duidelijk vermelden. Eén Nm 3 verwijst naar één m 3 droog gas onder de standaardomstandigheden van 273 K en 101,3 kPa. Om de resultaten van de afgasmonitoring om te zetten van mg/Nm 3 (bij 11 % O 2 -gehalte) in g/ton kalk, moeten zij met het specifieke ovengasdebiet worden vermenigvuldigd (Nm 3 /ton kalk). De waarden voor het specifieke gasdebiet voor kalkovens kunnen doorgaans variëren van 3 000 tot 5 000 Nm 3 /ton kalk, afhankelijk van het gebruikte type oven. De kalkproducent moet bij de berekeningen van de stof-, NO x - en SO x -emissies het specifieke luchtdebiet duidelijk vermelden. Eén Nm 3 verwijst naar één m 3 droog gas onder de standaardomstandigheden van 273 K en 101,3 kPa. Voor continue productiecampagnes moeten de gegevens representatief zijn voor een periode van twaalf maanden voorafgaand aan de datum van toekenning van de EU-milieukeur. Voor kortere productiecampagnes moet(en) de feitelijke productieperiode(n) worden vermeld en moeten de gegevens van de locatie ten minste 80 % van de productiecampagne vertegenwoordigen. Wanneer het niet mogelijk is voor een productielijn of product specifieke gegevens te verstrekken, verwijst de aanvrager naar gegevens voor de hele faciliteit. Wanneer meer dan één hydraulisch bindmiddel wordt gebruikt in harde vloer- of wandbekledingsproducten waaraan de EU-milieukeur is toegekend (bv. dubbelgelaagde terrazzotegels), berekent de aanvrager de punten die voor elk gebruikt hydraulisch bindmiddel zouden gelden, alsof er geen andere zouden zijn gebruikt; vervolgens berekent de aanvrager een gewogen gemiddeld puntentotaal op basis van het relatieve aandeel van elk hydraulisch bindmiddel in de productlijn van het harde vloer- of wandbekledingsproduct met EU-milieukeur. 5.4. Terugwinning en verantwoord betrekken van grondstoffen De aanvrager beoordeelt de regionale beschikbaarheid van nieuw geproduceerd materiaal, gerecycled materiaal uit afvalstoffen afkomstig van verschillende productieprocessen, en secundair materiaal uit bijproducten van verschillende productieprocessen, en documenteert deze. De vervoersafstanden van de gedocumenteerde bronnen van materiaal moeten daarbij bij benadering worden vermeld. De aanvrager moet over procedures beschikken voor alle partijen teruggezonden of afgekeurd beton, waarbij alle teruggezonden/afgekeurd materiaal: — rechtstreeks wordt gerecycled bij de vervaardiging van nieuwe partijen beton die nog voor het uitharden van het teruggezonden/afgekeurde beton worden gegoten, of — als aggregaat wordt gerecycled in nieuwe partijen nadat het teruggezonden/afgekeurde beton al is uitgehard, of — buiten de locatie, vóór of na het uitharden, wordt gerecycled in het kader van een contractuele regeling met een derde. Daarnaast kunnen in totaal maximaal 25 punten als volgt worden toegekend, afhankelijk van hoe de grondstoffen worden betrokken: Producten op basis van cement Producten op basis van kalk of van alternatieve cementsoorten Gehalte aan gerecycled/secundair materiaal tot maximaal 30 % Maximaal 20 punten Maximaal 25 punten Gehalte aan verantwoord betrokken nieuwe aggregaten tot maximaal 100 % Maximaal 5 punten Maximaal 5 punten Verantwoord betrokken cement 5 punten N.v.t. Beoordeling en controle: de aanvrager verstrekt een verklaring van naleving van de verplichte eisen van dit criterium, met documentatie waarin de vervoersafstanden voor mogelijke bronnen van nieuw geproduceerde, gerecyclede en secundaire materialen worden vermeld. De naleving van de verplichte aspecten van dit criterium kan ook worden aangetoond door middel van een zilveren, gouden of platina certificaat dat door de Concrete Sustainability Council (CSC) aan de betonproducent is afgegeven overeenkomstig versie 2.0 van de technische handleiding van de CSC. Gerecyclede of secundaire materialen worden alleen geacht bij te dragen tot het gehalte aan gerecycled/secundair materiaal indien zij zijn verkregen uit bronnen die ten hoogste 2,5 maal zo ver verwijderd zijn van de productielocatie voor geprefabriceerd beton als de belangrijkste gebruikte nieuwe materialen (bv. grof en fijn steenmateriaal en aanvullende cementgebonden materialen). De verwerking van stof en afgekeurde producten van geprefabriceerde betonproducten in nieuwe producten wordt niet als gerecycled materiaal beschouwd indien dit wordt teruggevoerd in hetzelfde proces als waardoor het is gegenereerd. Verantwoord betrokken materialen moeten door de Concrete Sustainability Council of een gelijkwaardige certificeringsregeling van een derde partij als zodanig zijn gecertificeerd. Over de twaalf maanden productie voorafgaand aan de datum van toekenning van de EU-milieukeur wordt een maandelijkse balans van gerecyclede/secundaire materialen en verantwoord betrokken materialen overgelegd. De aanvrager verbindt zich ertoe deze inventaris tijdens de geldigheidsduur van de EU-milieukeur actueel te houden. Op de balans worden de hoeveelheden inkomende gerecyclede/secundaire en verantwoord betrokken materialen (gestaafd met leveringsbonnen en facturen) en uitgaande gerecyclede/secundaire materialen en verantwoord betrokken materialen vermeld voor de hele productie van geprefabriceerd beton die wordt verkocht of klaar is voor de verkoop en waarvoor beweringen worden gedaan over de gehalten aan gerecycled/secundair materiaal of verantwoord betrokken materiaal (gestaafd met producthoeveelheden en procentuele opgaven). Omdat het productieproces van geprefabriceerd beton uitgaat van partijen, moeten beweringen over het gehalte aan gerecyclede/secundaire materialen en beweringen over het gebruik van verantwoord betrokken hydraulisch bindmiddelen, alternatieve cementsoorten of aggregaten worden gebaseerd op de samenstelling van de mengsels die op het niveau van de partijen worden gebruikt. Toewijzing van gerecyclede/secundaire/verantwoord betrokken materialen wordt niet toegestaan. Wanneer productiegegevens alleen beschikbaar zijn in m 3 , maar in kg moeten worden gerapporteerd, moet de waarde worden omgerekend met behulp van een vaste bulkdichtheidsfactor voor het desbetreffende materiaal. 5.5. Energieverbruik De aanvrager moet een programma hebben opgezet om het energieverbruik en de specifieke CO 2 -emissies in de productiefaciliteit voor geprefabriceerd beton systematisch te monitoren, te registreren en terug te brengen tot optimale niveaus. De aanvrager rapporteert het energieverbruik als functie van de energiebron (bv. elektriciteit en diesel) en het gebruiksdoel (bv. gebruik van gebouwen op de locatie, verlichting, bediening van snijapparatuur, pompen en bediening van voertuigen). De aanvrager brengt voor een bepaald kalenderjaar verslag uit over het energieverbruik voor de locatie, zowel op absolute basis (in eenheden van kWh of MJ) als op basis van de specifieke productie (in eenheden van kWh of MJ per m 3 , m 2 of ton verkocht materiaal/geproduceerd materiaal dat klaar is voor de verkoop). In een plan voor het verminderen van het specifieke energieverbruik en de CO 2 -emissies worden de reeds genomen of geplande maatregelen beschreven (bv. efficiënter gebruik van bestaande apparatuur, investeringen in efficiëntere apparatuur, verbetering van vervoer en logistiek enz.). Daarnaast kunnen in totaal 20 punten als volgt worden toegekend: — er worden maximaal 10 punten toegekend naar rato van de hoeveelheid verbruikte energie (brandstof plus elektriciteit) die afkomstig is van hernieuwbare bronnen (van 0 punten voor 0 % hernieuwbare energie tot 10 punten voor 100 % hernieuwbare energie); — er worden maximaal 5 punten toegekend naargelang de wijze waarop hernieuwbare elektriciteit wordt ingekocht, en wel als volgt: op grond van particuliere overeenkomsten voor energiediensten voor hernieuwbare energiebronnen op of in de buurt van de locatie (5 punten); op grond van op bedrijfsniveau afgesloten stroomafnameovereenkomsten voor hernieuwbare energiebronnen op of in de buurt van de locatie (5 punten); langlopende, op bedrijfsniveau afgesloten stroomafnameovereenkomsten voor op het net aangesloten of in een perifeer net opgenomen hernieuwbare energiebronnen ( 27 ) (4 punten); groenestroomcertificaten ( 28 ) (3 punten); aankoop van garanties van oorsprong voor hernieuwbare energie voor de volledige elektriciteitsvoorziening of voor het groene tarief van de elektriciteitsleverancier ( 29 ) (2 punten); — er worden 3 punten toegekend wanneer voor het product een analyse van de koolstofvoetafdruk is uitgevoerd overeenkomstig ISO 14067, of 5 punten indien de elementen van de PEF-methode (“Product Environmental Footprint”: milieuvoetafdruk van een product) ( 30 ) die betrekking hebben op broeikasgasemissies zijn toegepast. Beoordeling en controle: de aanvrager verstrekt een energie-inventaris voor de productiefaciliteit voor geprefabriceerd beton met betrekking tot een periode van ten minste twaalf maanden voorafgaand aan de datum van toekenning van de EU-milieukeur en verbindt zich ertoe deze inventaris tijdens de geldigheidsduur van de EU-milieukeur bij te houden. In de energie-inventaris wordt een onderscheid gemaakt tussen de verschillende soorten verbruikte brandstof, waarbij de nadruk wordt gelegd op hernieuwbare brandstoffen of het hernieuwbare gehalte van gemengde brandstoffen. In het plan voor het terugdringen van het specifieke energieverbruik en de specifieke CO 2 -emissies moeten ten minste de uitgangsomstandigheden worden vastgesteld met betrekking tot het energieverbruik in de productiefaciliteit voor geprefabriceerd beton op het moment waarop het plan werd opgesteld, de verschillende bronnen van energieverbruik in de faciliteit in kaart worden gebracht en duidelijk worden gekwantificeerd, en maatregelen worden vastgesteld en gerechtvaardigd om het specifieke energieverbruik te verminderen en de resultaten jaarlijks te rapporteren. De aanvrager moet bijzonderheden verstrekken over de geldende elektriciteitsaankoopovereenkomst en daarbij het aandeel van hernieuwbare energiebronnen in de aangekochte elektriciteit specificeren. Zo nodig moet in een verklaring van de elektriciteitsleverancier worden verduidelijkt: i) wat het aandeel hernieuwbare energiebronnen in de geleverde elektriciteit is, ii) wat de aard van de geldende elektriciteitsaankoopovereenkomst is (d.w.z. particuliere overeenkomst voor energiediensten, op bedrijfsniveau afgesloten stroomafnameovereenkomst, onafhankelijk gecertificeerde groene energie of groen tarief) en iii) of de aangekochte elektriciteit afkomstig is van hernieuwbare energiebronnen op of in de buurt van de locatie. Wanneer de aanvrager certificaten met garanties van oorsprong heeft gekocht om het aandeel hernieuwbare energiebronnen te verhogen, moet de aanvrager de nodige documentatie verstrekken om te waarborgen dat de certificaten met garanties van oorsprong zijn aangekocht overeenkomstig de beginselen en voorschriften voor het Europese stelsel van energiecertificaten. Wanneer aanspraak wordt gemaakt op punten voor een analyse van de koolstofvoetafdruk, moet de aanvrager een kopie van de analyse verstrekken, die in overeenstemming moet zijn met ISO 14067 of met de methode voor de milieuvoetafdruk van een product en door een geaccrediteerde derde moet zijn geverifieerd. De analyse van de voetafdruk moet betrekking hebben op alle productieprocessen die rechtstreeks verband houden met de productie van het hydraulische bindmiddel of de alternatieve cementsoort, het vervoer op de locatie en daarbuiten van grondstoffen naar de productiefaciliteit voor geprefabriceerd beton, de emissies in verband met administratieve processen (bv. de exploitatie van gebouwen op de locatie) en het vervoer van het verkochte product naar de toegangspoort van de productiefaciliteit voor geprefabriceerd beton of een lokaal vervoersknooppunt (bv. station of haven). 5.6. Milieutechnisch innovatieve productontwerpen (facultatief) Aan producten van geprefabriceerd beton of stampaarde die directe of indirecte voordelen voor het milieu opleveren dankzij een of meer van de hieronder beschreven ontwerpkenmerken, worden punten toegekend op grond van hun ontwerpkenmerken. Het totale aantal punten dat op grond van dit criterium wordt toegekend, kan niet meer bedragen dan 15 punten (voor producten op basis van kalk) of 10 punten (voor alle andere producten van geprefabriceerd beton of stampaarde). In totaal kunnen als volgt maximaal 10 of 15 punten, naargelang het geval, worden toegekend: — er worden maximaal 10 punten toegekend naarmate het geprefabriceerde of doorlatende betonnen vloertegel-, vloerplaat- of plaveisteenproduct een minimale infiltratiesnelheid van 400 mm/h overschrijdt en de drempelwaarde van ≥ 2 000 mm/h voor milieutechnische excellentie benadert (van 0 punten voor 400 mm/h tot maximaal 10 punten voor 2 000 mm/h); — er worden maximaal 10 punten toegekend naarmate het blok-, plaat- of paneelproduct een minimaal poriënvolume van 20 % overschrijdt en de drempelwaarde van ≥ 80 % poriënvolume voor milieutechnische excellentie benadert (van 0 punten voor 20 % poriënvolume tot 10 punten voor ≥ 80 % poriënvolume); — er worden maximaal 15 punten toegekend naarmate het blok-, plaat- of paneelproduct onder de maximale bovengrens voor de thermische geleidbaarheid van 0,45 W/m·K ligt en de drempelwaarde van ≤ 0,15 W/m·K voor milieutechnische excellentie benadert (van 0 punten voor ≥ 0,45 W/m·K tot maximaal 15 punten voor ≤ 0,15 W/m·K); — er worden maximaal 15 punten toegekend naarmate het gehalte aan hydraulische bindmiddelen of alternatieve cementsoorten is teruggebracht tot onder een maximale bovengrens van 10 % (uitgedrukt als % van het totale gewicht van het product) en de drempelwaarde van ≤ 5 % voor de milieuexcellentie benadert (van 0 punten voor ≥ 10 % tot maximaal 15 punten voor ≤ 5 %); — er worden 10 punten toegekend aan plaveiseleenheden die zijn ontworpen met holle ruimten waarin teelaarde/zand/grind wordt aangebracht en gras wordt ingezaaid en die geschikt zijn voor ontwerpoplossingen voor waterdoorlatende bestrating (gewoonlijk aangeduid als grastegels of grasdallen). Beoordeling en controle: de aanvrager verstrekt een verklaring waarin staat of dit criterium al dan niet relevant is voor het (de) producten waarop de aanvraag voor de EU-milieukeur betrekking heeft. Wanneer aanspraak wordt gemaakt op punten op grond van de infiltratiesnelheid van geprefabriceerde of doorlatende betonnen vloertegel-, vloerplaat- of plaveisteenproducten, moet de aanvrager testverslagen overeenkomstig BS 7533-13, BS DD 229:1996 of vergelijkbare normen overleggen. Wanneer het criterium van de materiaalefficiëntie van blokken, platen of panelen relevant is, moet de aanvrager opgave doen van het poriëngehalte van de vorm door de afmetingen van de productvorm zodanig gedetailleerd te vermelden dat het totale volume en het poriënvolume kunnen worden berekend. Wanneer aanspraak wordt gemaakt op punten op grond van sterk isolerende producten met een lage thermische geleidbaarheid, moet de aanvrager testverslagen overeenkomstig EN 12667 of vergelijkbare normen overleggen. In gevallen waarin aanspraak wordt gemaakt op punten op grond van een laag gehalte aan hydraulische bindmiddelen of alternatieve cementsoorten, moet de aanvrager het specifieke gehalte aan het bindmiddel of ten minste het maximumgehalte aan het gebruikte bindmiddel opgeven. Wanneer het criterium van het aanleggen van grastegels/open bestrating relevant is, moet de aanvrager technische tekeningen van de betonnen vormen, afbeeldingen van daadwerkelijk aangelegde producten, compleet met begroeide oppervlakken, en gedetailleerde aanleginstructies, die ingegaan op het vullen en inzaaien van de producten, overleggen. ( * ) Criteria die gelden voor de toekenning van de EU-milieukeur aan natuursteenblokken als halffabricaat uit natuursteengroeven. ( ** ) Criteria die gelden voor de toekenning van de EU-milieukeur aan hydraulische bindmiddelen of alternatieve cementsoorten als halffabricaten. ( 1 ) Richtlijn 2014/52/EU van het Europees Parlement en de Raad van 16 april 2014 tot wijziging van Richtlijn 2011/92/EU betreffende de milieueffectbeoordeling van bepaalde openbare en particuliere projecten ( PB L 124 van 25.4.2014, blz. 1 ). ( 2 ) Verordening (EU) nr. 1143/2014 van het Europees Parlement en de Raad van 22 oktober 2014 betreffende de preventie en beheersing van de introductie en verspreiding van invasieve uitheemse soorten ( PB L 317 van 4.11.2014, blz. 35 ). ( 3 ) Richtlijn 92/43/EEG van de Raad van 21 mei 1992 inzake de instandhouding van de natuurlijke habitats en de wilde flora en fauna ( PB L 206 van 22.7.1992, blz. 7 ). ( 4 ) Richtlijn 2009/147/EG van het Europees Parlement en de Raad van 30 november 2009 inzake het behoud van de vogelstand ( PB L 20 van 26.1.2010, blz. 7 ). ( 5 ) Guidance document on non-energy mineral extraction and Natura 2000. A summary. ISBN: 978-92-79-99542-2. ( 6 ) Verdrag inzake het behoud van wilde dieren en planten en hun natuurlijk leefmilieu in Europa. Raad van Europa. Serie Europese Verdragen — nr. 104. ( 7 ) Verordening (EG) nr. 1907/2006 van het Europees Parlement en de Raad van 18 december 2006 inzake de registratie en beoordeling van en de autorisatie en beperkingen ten aanzien van chemische stoffen (Reach), tot oprichting van een Europees Agentschap voor chemische stoffen, houdende wijziging van Richtlijn 1999/45/EG en houdende intrekking van Verordening (EEG) nr. 793/93 van de Raad en Verordening (EG) nr. 1488/94 van de Commissie alsmede Richtlijn 76/769/EEG van de Raad en de Richtlijnen 91/155/EEG, 93/67/EEG, 93/105/EG en 2000/21/EG van de Commissie ( PB L 396 van 30.12.2006, blz. 1 ). ( 8 ) Verordening (EG) nr. 1272/2008 van het Europees Parlement en de Raad van 16 december 2008 betreffende de indeling, etikettering en verpakking van stoffen en mengsels, tot wijziging en intrekking van de Richtlijnen 67/548/EEG en 1999/45/EG en tot wijziging van Verordening (EG) nr. 1907/2006 ( PB L 353 van 31.12.2008, blz. 1 ). ( 9 ) Verordening (EU) nr. 305/2011 van het Europees Parlement en de Raad van 9 maart 2011 tot vaststelling van geharmoniseerde voorwaarden voor het verhandelen van bouwproducten en tot intrekking van Richtlijn 89/106/EEG van de Raad ( PB L 88 van 4.4.2011, blz. 5 ). ( 10 ) Verordening (EG) nr. 1221/2009 van het Europees Parlement en de Raad van 25 november 2009 inzake de vrijwillige deelneming van organisaties aan een communautair milieubeheer- en milieuauditsysteem (EMAS), tot intrekking van Verordening (EG) nr. 761/2001 en van de Beschikkingen 2001/681/EG en 2006/193/EG van de Commissie ( PB L 342 van 22.12.2009, blz. 1 ). ( 11 ) Overeenkomstig artikel 15, lid 8, van Richtlijn (EU) 2018/2001 van het Europees Parlement en de Raad van 11 december 2018 ter bevordering van het gebruik van energie uit hernieuwbare bronnen ( PB L 328 van 21.12.2018, blz. 82 ). ( 12 ) Op basis van garanties van oorsprong met verificatie door een onafhankelijke derde partij van de aanvullende eisen overeenkomstig artikel 19 van Richtlijn (EU) 2018/2001. ( 13 ) Hernieuwbare energiebronnen waarover informatie is verstrekt overeenkomstig artikel 19, lid 8, van Richtlijn (EU) 2018/2001 en bijlage I, punt 5, bij Richtlijn (EU) 2019/944 van het Europees Parlement en de Raad van 5 juni 2019 betreffende gemeenschappelijke regels voor de interne markt voor elektriciteit en tot wijziging van Richtlijn 2012/27/EU ( PB L 158 van 14.6.2019, blz. 125 ). ( 14 ) https://eplca.jrc.ec.europa.eu/permalink/PEF_method.pdf ( 15 ) Overeenkomstig artikel 15, lid 8, van Richtlijn (EU) 2018/2001 van het Europees Parlement en de Raad van 11 december 2018 ter bevordering van het gebruik van energie uit hernieuwbare bronnen ( PB L 328 van 21.12.2018, blz. 82 ). ( 16 ) Op basis van garanties van oorsprong met verificatie door een onafhankelijke derde partij van de aanvullende eisen overeenkomstig artikel 19 van Richtlijn (EU) 2018/2001. ( 17 ) Hernieuwbare energiebronnen waarover informatie is verstrekt overeenkomstig artikel 19, lid 8, van Richtlijn (EU) 2018/2001 en bijlage I, punt 5, bij Richtlijn (EU) 2019/944 van het Europees Parlement en de Raad van 5 juni 2019 betreffende gemeenschappelijke regels voor de interne markt voor elektriciteit en tot wijziging van Richtlijn 2012/27/EU ( PB L 158 van 14.6.2019, blz. 125 ). ( 18 ) https://eplca.jrc.ec.europa.eu/permalink/PEF_method.pdf ( 19 ) Overeenkomstig artikel 15, lid 8, van Richtlijn (EU) 2018/2001 van het Europees Parlement en de Raad van 11 december 2018 ter bevordering van het gebruik van energie uit hernieuwbare bronnen ( PB L 328 van 21.12.2018, blz. 82 ). ( 20 ) Op basis van garanties van oorsprong met verificatie door een onafhankelijke derde partij van de aanvullende eisen overeenkomstig artikel 19 van Richtlijn (EU) 2018/2001. ( 21 ) Hernieuwbare energiebronnen waarover informatie is verstrekt overeenkomstig artikel 19, lid 8, van Richtlijn (EU) 2018/2001 en bijlage I, punt 5, bij Richtlijn (EU) 2019/944 van het Europees Parlement en de Raad van 5 juni 2019 betreffende gemeenschappelijke regels voor de interne markt voor elektriciteit en tot wijziging van Richtlijn 2012/27/EU ( PB L 158 van 14.6.2019, blz. 125 ). ( 22 ) Er worden drie productfamilies van keramische tegels onderscheiden overeenkomstig de klassen I, II en III van EN 14411. ( * ) De grenswaarde geldt alleen voor de in de sproeidroger verbruikte brandstof; 1 kg gedroogd poeder omvat een eventueel resterend vochtgehalte, dat normaliter 5-7 % bedraagt. ( ** ) Gegevens gemeten onder stabiele bedrijfsomstandigheden die representatief zijn voor het product tijdens de productiegang. ( *** ) egevens gemeten over een periode van één jaar, met inbegrip van het referentie-brandstofverbruik tussen de productiegangen. ( * ) De grenswaarde geldt alleen voor de in de sproeidroger verbruikte brandstof; 1 kg gedroogd poeder omvat een eventueel resterend vochtgehalte, dat normaliter 5-7 % bedraagt. ( ** ) De grenswaarde geldt alleen voor de in de aardewerkdroger en de oven verbruikte brandstof en de geraamde procesemissies in de oven. ( *** ) Op basis van gegevens over het brandstofverbruik, gemeten onder stabiele bedrijfsomstandigheden die representatief zijn voor het product tijdens de productiegang en de veronderstelde procesemissies in de oven als gevolg van het carbonaatgehalte van de grondstof. ( **** ) Op basis van gegevens over het brandstofverbruik, gemeten over een periode van één jaar, met inbegrip van het referentie-brandstofverbruik tussen de productiegangen en de veronderstelde procesemissies in de oven als gevolg van het carbonaatgehalte van de grondstof. ( 23 ) Richtlijn 2003/87/EG van het Europees Parlement en de Raad van 13 oktober 2003 tot vaststelling van een systeem voor de handel in broeikasgasemissierechten binnen de Unie en tot wijziging van Richtlijn 96/61/EG van de Raad ( PB L 275 van 25.10.2003, blz. 32 ). ( 24 ) Gedelegeerde Verordening (EU) 2019/331 van de Commissie van 19 december 2018 tot vaststelling van een voor de hele Unie geldende overgangsregeling voor de geharmoniseerde kosteloze toewijzing van emissierechten overeenkomstig artikel 10 bis van Richtlijn 2003/87/EG van het Europees Parlement en de Raad ( PB L 59 van 27.2.2019, blz. 8 ). ( 25 ) Verordening (EU) nr. 601/2012 van de Commissie van 21 juni 2012 inzake de monitoring en rapportage van de emissies van broeikasgassen overeenkomstig Richtlijn 2003/87/EG van het Europees Parlement en de Raad ( PB L 181 van 12.7.2012, blz. 30 ). ( * ) Alleen relevant voor producten waarvoor gesproeidroogd poeder als grondstof wordt gebruikt ( 26 ) Als procesafval worden beschouwd: slib/droge vaste stoffen afkomstig van het vermalen, het vormen van de kleimassa en het bereiden van het glazuur; afgekeurd/gebroken materiaal afkomstig van het vormen, drogen, bakken, gladschuren en afwerken van het oppervlak; en residuen afkomstig van afgasreductiesystemen zoals afgescheiden stof/as, residuen van rookgasreiniging en schilfers van cascade-/bedadsorptiemateriaal. ( 27 ) Overeenkomstig artikel 15, lid 8, van Richtlijn (EU) 2018/2001 van het Europees Parlement en de Raad van 11 december 2018 ter bevordering van het gebruik van energie uit hernieuwbare bronnen (herschikking) ( PB L 328 van 21.12.2018, blz. 82 ). ( 28 ) Op basis van garanties van oorsprong met verificatie door een onafhankelijke derde partij van de aanvullende eisen overeenkomstig artikel 19 van Richtlijn (EU) 2018/2001 van het Europees Parlement en de Raad van 11 december 2018 ter bevordering van het gebruik van energie uit hernieuwbare bronnen (herschikking) ( PB L 328 van 21.12.2018, blz. 82 ). ( 29 ) Hernieuwbare energiebronnen waarover informatie is verstrekt overeenkomstig artikel 19, lid 8, van Richtlijn (EU) 2018/2001 van het Europees Parlement en de Raad van 11 december 2018 ter bevordering van het gebruik van energie uit hernieuwbare bronnen (herschikking) ( PB L 328 van 21.12.2018, blz. 82 ) en bijlage I, punt 5, bij Richtlijn (EU) 2019/944 van het Europees Parlement en de Raad van 5 juni 2019 betreffende gemeenschappelijke regels voor de interne markt voor elektriciteit en tot wijziging van Richtlijn 2012/27/EU (herschikking) ( PB L 158 van 14.6.2019, blz. 125 ). ( 30 ) https://eplca.jrc.ec.europa.eu/permalink/PEF_method.pdf",
  "source": "EUR LEX"
}