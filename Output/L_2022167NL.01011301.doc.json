{
  "url": "http://www.w3.org/1999/xhtml\"><!--",
  "content": "L_2022167NL.01011301.xml 24.6.2022 NL Publicatieblad van de Europese Unie L 167/113 RICHTSNOER (EU) 2022/987 VAN DE EUROPESE CENTRALE BANK van 2 mei 2022 houdende wijziging van Richtsnoer (EU) 2015/510 betreffende de tenuitvoerlegging van het monetairbeleidskader van het Eurosysteem (ECB/2014/60) (ECB/2022/17) DE RAAD VAN BESTUUR VAN DE EUROPESE CENTRALE BANK, Gezien het Verdrag betreffende de werking van de Europese Unie, en met name artikel 127, lid 2, eerste streepje, Gezien de statuten van het Europees Stelsel van centrale banken en van de Europese Centrale Bank, en met name de artikel 3.1, eerste streepje, de artikelen 9.2, 12.1, 14.3 en 18.2, en artikel 20, eerste alinea, Overwegende hetgeen volgt: (1) De verwezenlijking van een gemeenschappelijk monetair beleid vergt de vaststelling van instrumenten en procedures voor gebruik door het Eurosysteem, teneinde dat beleid in de lidstaten die de euro als munt hebben uniform ten uitvoer te leggen. (2) Richtsnoer (EU) 2015/510 van de Europese Centrale Bank (ECB/2014/60) ( 1 ) moet worden gewijzigd om een aantal noodzakelijke technische en redactionele verbeteringen die verband houden met bepaalde aspecten van de monetairbeleidstransacties, te integreren. (3) Het aanhouden van bilaterale procedures voor geldmarkttransacties is niet langer gerechtvaardigd, aangezien de ervaring heeft geleerd dat tenderprocedures doeltreffend zijn en in aanmerking komende wederpartijen gelijke toegang bieden tot monetairbeleidstransacties van het Eurosysteem. (4) De beleenbaarheidscriteria voor effecten op onderpand van activa (asset-backed securities — ABS) moeten worden aangepast om kasstroomgenererende activa die geen volledig beroep op de debiteuren inhouden, uitdrukkelijk uit te sluiten, en om de transparantie van de openbaarmakingsvereisten van het Eurosysteem met betrekking tot het beleenbaarheidsbeoordelingsproces voor effecten op onderpand van activa te vergroten. (5) Bepaalde aanpassingen zijn nodig om meer duidelijkheid te scheppen over de wijze waarop kredietvorderingen met een bestaande coupongerelateerde kasstroom die negatief is voor beleenbaarheidsdoeleinden, worden behandeld. (6) In het licht van het besluit van het Eurosysteem om de rapportagevereisten voor leningsgewijze gegevens van het onderpandkader van het Eurosysteem in overeenstemming te brengen met de openbaarmakingsvereisten van Verordening (EU) 2017/2402 van het Europees Parlement en de Raad ( 2 ) , zijn aanpassingen van de rapportagevereisten voor leningsgewijze gegevens noodzakelijk voor door beleenbare kredietvorderingen gedekte niet-verhandelbare schuldinstrumenten. (7) Bepaalde aanpassingen moeten worden aangebracht om ervoor te zorgen dat het onderpandkader van het Eurosysteem consistent is met de relevante bepalingen van Richtlijn (EU) 2019/2162 van het Europees Parlement en de Raad ( 3 ) en Verordening (EU) nr. 575/2013 van het Europees Parlement en de Raad ( 4 ) , naar aanleiding van de wijzigingen die in die verordening zijn aangebracht met betrekking tot gedekte obligaties bij Verordening (EU) 2019/2160 van het Europees Parlement en de Raad ( 5 ) , die met ingang van 8 juli 2022 worden toegepast. (8) Het aantal door het Eurosysteem aanvaarde kredietbeoordelingsbronnen voor de mobilisatie van kredietvorderingen als onderpand is teruggebracht van vier naar drie, na de geleidelijke afschaffing van het gebruik van ratinginstrumenten als kredietbeoordelingsbronnen uit het algemene kader. De desbetreffende bepalingen moeten worden geactualiseerd om die wijziging weer te geven. (9) De Raad van bestuur heeft uitgebreid onderzoek gedaan naar de sinds 2020 aangenomen tijdelijke maatregelen ter versoepeling van de onderpandvereisten als reactie op de met de verspreiding van de coronavirusziekte (COVID-19) verband houdende uitzonderlijke economische en financiële omstandigheden. Deze maatregelen omvatten de verhoging van de limiet met betrekking tot door kredietinstellingen en hun nauw verbonden entiteiten uitgegeven ongedekte schuldinstrumenten die als onderpand kunnen worden aangeboden of gebruikt door de wederpartijen van het Eurosysteem. Dit onderzoek nam in aanmerking a) dat deelnemende wederpartijen van het Eurosysteem aan uit hoofde van Besluit (EU) 2019/1311 van de Europese Centrale Bank (ECB/2019/21) ( 6 ) uitgevoerde gerichte langerlopende herfinancieringstransacties verder voldoende onderpand voor deze transacties moeten kunnen verstrekken; b) de neveneffecten voor de wederpartijen van het Eurosysteem in verband met elk van die maatregelen; c) de risico-overwegingen in verband met elk van die maatregelen, en d) overige markt- en beleidsoverwegingen. In die context heeft de Raad van bestuur op 23 maart 2022 besloten om, onder andere, de voornoemde limiet met betrekking tot ongedekte schuldinstrumenten te herstellen, teneinde de blootstelling van het Eurosysteem aan concentratierisico te verminderen. Dit besluit moet worden weergegeven in de betreffende bepalingen van Richtsnoer (EU) 2015/510 (ECB/2014/60). (10) In aanmerking komende wederpartijen wier toegang tot monetairbeleidstransacties is beperkt uit overwegingen van prudentieel handelen of in gevallen van wanbetaling overeenkomstig artikel 158 van Richtsnoer (EU) 2015/510 (ECB/2014/60), kunnen een beroep doen op de marginale beleningsfaciliteit na een automatisch verzoek in het kader van de kredietverlengingsprocedure beschreven in bijlage III bij Richtsnoer ECB/2012/27 ( 7 ) . Het is noodzakelijk te specificeren welke sancties van toepassing zijn indien en voor zover bepaalde limieten worden overschreden als gevolg van een beroep op de marginale beleningsfaciliteit in dergelijke omstandigheden. (11) Er moet meer duidelijkheid worden verschaft over de wijze waarop de referentierentevoeten voor verhandelbare en niet-verhandelbare activa voor beleenbaarheidsdoeleinden worden behandeld. (12) In overeenstemming met het besluit van de Raad van bestuur van 17 februari 2021 moeten de beleenbaarheidscriteria voor duurzame obligaties verder worden verduidelijkt. (13) Actualiseringen van de bepalingen inzake de toelaatbaarheid van effectenafwikkelingssystemen en koppelingen zijn noodzakelijk om expliciet het geval aan te pakken van centrale effectenbewaarinstellingen (central securities depositories — CSD’s) die gevestigd zijn in lidstaten die tot het eurogebied toetreden, en om rekening te houden met het feit dat verwijzingen naar het relevante gebruikersbeoordelingskader overbodig zijn geworden bij de afronding van de vergunningverleningsprocedure uit hoofde van Verordening (EU) nr. 909/2014 van het Europees Parlement en de Raad ( 8 ) . (14) Het aanhouden van het buitenlandse noodonderpandkader is niet langer gerechtvaardigd gezien de operationele last van het handhaven van het kader, het feit dat het kader nooit is geactiveerd en de waarschijnlijk beperkte beschikbaarheid van de doelgerichte activa voor wederpartijen van het Eurosysteem in geval van nood. (15) Verordening (EG) nr. 1745/2003 van de Europese Centrale Bank (ECB/2003/9) ( 9 ) inzake de toepassing van reserveverplichtingen is herschikt en ingetrokken bij Verordening (EU) 2021/378 van de Europese Centrale Bank (ECB/2021/1) ( 10 ) . De bij Verordening (EU) 2021/378 (ECB/2021/1) ingevoerde wijzigingen moeten worden verwerkt in de bepalingen met betrekking tot minimumreserves in Richtsnoer (EU) 2015/510 (ECB/2014/60). (16) Sommige bepalingen van het richtsnoer moeten worden geactualiseerd om rekening te houden met de gevolgen voor het kader voor de tenuitvoerlegging van het monetaire beleid en de rechten en plichten van belanghebbenden, met name met betrekking tot openmarkttransacties, liquiditeitsbeheer, permanente faciliteiten, het sanctieregime, minimumreserveverplichtingen en vergoeding van rekeningen-courant, in het geval van activering van de verbeterde noodoplossing (Enhanced Contingency Solution (ECONS)) in het kader van het TARGET2-systeem, en een langdurige verstoring van TARGET2 die langer dan één werkdag duurt. (17) Derhalve moet Richtsnoer (EU) 2015/510 (ECB/2014/60) dienovereenkomstig worden gewijzigd, HEEFT HET VOLGENDE RICHTSNOER VASTGESTELD: Artikel 1 Wijzigingen Richtsnoer (EU) 2015/510 (ECB/2014/60) wordt als volgt gewijzigd: 1) Artikel 2 wordt als volgt gewijzigd: a) punt 4 wordt vervangen door: “ 4. “bilaterale procedure”: een procedure waarbij de NCB’s of, naargelang het geval, de ECB onvoorwaardelijke aan- of verkopen van waardepapieren uitvoeren, rechtstreeks of met een of meer wederpartijen, of via beurzen of marktagenten, zonder gebruik te maken van tenderprocedures;”; b) het volgende punt 24-bis) wordt ingevoegd: “24-bis) “ECONS-krediet”: een krediet dat wordt verleend in het kader van noodverwerking als bedoeld in bijlage II, appendix IV, punt 6, bij Richtsnoer ECB/2012/27;”; c) punt 31 wordt vervangen door: “31. “Eurosysteemkrediettransacties”: a) liquiditeitsverruimende transacties met wederinkoop, d.w.z. liquiditeitsverruimende monetairbeleidstransacties van het Eurosysteem met uitzondering van deviezenswaps voor monetairbeleidsdoeleinden en onvoorwaardelijke aankopen van waardepapier; b) intraday-krediet, en c) ECONS-krediet;”; d) punt 42 wordt vervangen door: “42. “indicatieve kalender voor de regelmatige tenders van het Eurosysteem”: een door het Eurosysteem opgestelde kalender die de timing aangeeft voor de reserve-aanhoudingsperiode, evenals de aankondiging, toedeling en looptijd van basisherfinancieringstransacties en regelmatige langerlopende herfinancieringstransacties;”; e) punt 53 wordt vervangen door: “53. “reserveperiode”: heeft dezelfde betekenis als gedefinieerd in Verordening (EU) 2021/378 van de Europese Centrale Bank (ECB/2021/1) ( *1 ) ; ( *1 ) Verordening (EU) 2021/378 van de Europese Centrale Bank van 22 januari 2021 betreffende de toepassing van minimumreserveverplichtingen (ECB/2021/1) ( PB L 73 van 3.3.2021, blz. 1 ).”;\" f) punt 68 wordt vervangen door: “68. “niet-EER G10-landen”: de landen die deel uitmaken van de Groep van Tien (G10) die geen EER-landen zijn, d.w.z. Canada, Japan, Zwitserland, het Verenigd Koninkrijk en de Verenigde Staten;”; g) het volgende punt 88-bis) wordt ingevoegd: “88-bis) “groep van emittenten van duurzame obligaties”: een groep ondernemingen die als één economische entiteit werkzaam is en ten behoeve van de presentatie van een geconsolideerde jaarrekening een rapporterende entiteit vormt, bestaande uit de moederonderneming en al haar directe en indirecte dochterondernemingen;”; h) punt 88 bis) wordt vervangen door: “88 bis) “duurzaamheidsprestatiedoelstelling”: een in een openbaar beschikbaar emissiedocument gesteld streefcijfer waarin de gekwantificeerde verbeteringen van het duurzaamheidsprofiel van de emittent of een of meerdere ondernemingen die deel uitmaken van dezelfde groep van emittenten van duurzame obligaties gedurende een vooraf bepaalde periode worden gemeten met betrekking tot een of meer van de in Verordening (EU) 2020/852 van het Europees Parlement en de Raad ( *2 ) vastgelegde milieudoelstellingen en/of een of meer van de door de Verenigde Naties vastgestelde doelstellingen inzake duurzame ontwikkeling met betrekking tot klimaatverandering of aantasting van het milieu ( *3 ) ; ( *2 ) Verordening (EU) 2020/852 van het Europees Parlement en de Raad van 18 juni 2020 betreffende de totstandbrenging van een kader ter bevordering van duurzame beleggingen en tot wijziging van Verordening (EU) 2019/2088 ( PB L 198 van 22.6.2020, blz. 13 ).\" ( *3 ) Opgenomen in de “2030 Agenda for Sustainable Development”, die op 25 september 2015 door de Algemene Vergadering van de VN is aangenomen.”.\" 2) In artikel 3 wordt lid 2 vervangen door: “2.   De minimumreserveverplichtingen worden uiteengezet in Verordening (EG) nr. 2531/98 en Verordening (EU) 2021/378 (ECB/2021/1). Bepaalde kenmerken van de minimumreserveverplichtingen worden ter informatie in bijlage I geïllustreerd.”. 3) In artikel 4 wordt tabel1 als volgt gewijzigd: a) in de rij “Finetuningtransacties” van de vijfde kolom (“Procedure”) worden de woorden “Bilaterale procedures” en de voetnoot geschrapt; b) in de rij “Structurele acties” van de vijfde kolom (“Procedure”) wordt na de woorden “Bilaterale procedures” de volgende voetnoot (*) ingevoegd: “(*) Procedures voor bilaterale onvoorwaardelijke aan- of verkopen van waardepapier worden indien nodig meegedeeld.”. 4) In artikel 8, lid 2, wordt punt c) vervangen door: “c) ze worden doorgaans uitgevoerd door middel van snelle tenders, tenzij het Eurosysteem besluit de betreffende finetuningtransactie uit te voeren door middel van een standaardtenders in het licht van specifieke monetaire beleidsoverwegingen of om te reageren op marktomstandigheden;”. 5) In artikel 10, lid 4, wordt punt c) vervangen door: “c) de transacties die behoren tot de categorie openmarkttransacties, worden uitgevoerd door middel van standaardtenders, met uitzondering van finetuningtransacties, wanneer zij worden uitgevoerd door middel van tenders;”. 6) In artikel 11, lid 5, wordt punt c) vervangen door: “c) ze worden uitgevoerd door middel van snelle tenders, tenzij het Eurosysteem besluit de betreffende transactie uit te voeren door middel van standaardtenders vanuit specifieke monetaire beleidsoverwegingen of om te reageren op marktomstandigheden;”. 7) In artikel 12, lid 6, wordt punt c) vervangen door: “c) Ze worden doorgaans uitgevoerd door middel van snelle tenders, tenzij de ECB besluit de betreffende transactie uit te voeren door middel van standaardtenders vanuit specifieke monetaire beleidsoverwegingen of om te reageren op marktomstandigheden;”. 8) In artikel 14, lid 3, wordt punt d) vervangen door: “d) Zij worden decentraal uitgevoerd door de NCB's, tenzij de Raad van bestuur van de ECB besluit dat de ECB of een of meer NCB’s, optredend als de agent van de ECB, de specifieke transactie uitvoeren;”. 9) In artikel 17 wordt lid 6 vervangen door: “6.   De Raad van bestuur van de ECB besluit regelmatig over de rentetarieven voor de permanente faciliteiten. De aangepaste rentetarieven worden bij aanvang van de nieuwe reserveaanhoudingsperiode van kracht, zoals bepaald in artikel 8 van Verordening (EU) 2021/378 (ECB/2021/1). De ECB publiceert ten minste drie maanden voor het begin van elk kalenderjaar een kalender van de reserveperioden.”. 10) Artikel 19 wordt als volgt gewijzigd: a) lid 2 wordt vervangen door: “2.   Toegang tot de marginale beleningsfaciliteit wordt alleen verleend op TARGET2-werkdagen, met uitzondering van de dagen waarop TARGET2 aan het einde van de dag niet beschikbaar is als gevolg van een “langdurige verstoring van TARGET2 gedurende meerdere werkdagen” als bedoeld in artikel 187 bis. Op de dagen dat de effectenafwikkelingssystemen niet operationeel zijn, wordt toegang tot de marginale beleningsfaciliteit verleend op basis van de beleenbare activa die reeds tevoren bij de NCB’s zijn gedeponeerd.”; b) lid 6 wordt vervangen door: “6.   Aan het einde van iedere werkdag wordt een negatief saldo op de vereveningsrekening van een wederpartij bij diens eigen NCB na voltooiing van de dagultimocontroleprocedures automatisch beschouwd als een verzoek (“automatisch verzoek”) om een beroep te mogen doen op de marginale beleningsfaciliteit. Teneinde te voldoen aan het vereiste van artikel 18, lid 4, leveren wederpartijen reeds tevoren voldoende beleenbare activa aan als onderpand voor de transactie bij de eigen NCB, voordat een dergelijke automatisch verzoek zich voordoet. Niet-naleving van deze voorwaarden voor toegang is onderhevig aan sancties overeenkomstig de artikelen 154 tot en met 157. Indien een automatisch verzoek in het geval van een wederpartij waarvan de toegang tot monetairbeleidstransacties van het Eurosysteem krachtens artikel 158 beperkt is, ertoe leidt dat die wederpartij de vastgestelde limiet overschrijdt, zijn sancties overeenkomstig de artikelen 154 tot en met 157 van toepassing ten aanzien van het bedrag waarmee de limiet wordt overschreden.”. 11) In artikel 22 wordt lid 1 vervangen door: “1.   Instellingen die voldoen aan de in artikel 55 vastgelegde criteria en die toegang hebben tot een rekening bij de NCB waar de transactie kan worden afgewikkeld, met name in TARGET2, kunnen een beroep doen op de depositofaciliteit. Toegang tot de depositofaciliteit wordt alleen verleend op TARGET2-werkdagen, met uitzondering van de dagen waarop TARGET2 aan het einde van de dag niet beschikbaar is als gevolg van een langdurige verstoring van TARGET2 gedurende meerdere werkdagen als bedoeld in artikel 187 bis.”. 12) In deel twee, titel III, wordt de titel van hoofdstuk 1 vervangen door: “ Tenders voor openmarkttransacties van het Eurosysteem ”. 13) Artikel 24 wordt vervangen door: “Artikel 24 Soorten procedures voor openmarkttransacties Openmarkttransacties worden uitgevoerd met behulp van tenders.”. 14) In deel twee, titel III, hoofdstuk 1, wordt afdeling 3, met inbegrip van de artikelen 44 tot en met 48, geschrapt. 15) In artikel 50, lid 2, wordt in tabel 8 de zinsnede “Afwikkelingsdatum voor openmarkttransacties op basis van snelle tenders of een bilaterale procedures” vervangen door “Afwikkelingsdatum voor openmarkttransacties op basis van snelle tenders”. 16) Artikel 52 wordt vervangen door: “Artikel 52 Afwikkeling van openmarkttransacties die worden uitgevoerd door middel van snelle tenders of bilaterale procedures 1.   Het Eurosysteem streeft ernaar openmarkttransacties die worden uitgevoerd door middel van snelle tenders op de transactiedag te verrekenen. Andere afwikkelingsdata kunnen worden toegepast, met name voor onvoorwaardelijke aan- of verkopen van waardepapier en deviezenswaps. 2.   Finetuningtransacties en door middel van onvoorwaardelijke aan- of verkopen van waardepapier uitgevoerde structurele transacties die worden uitgevoerd door middel van bilaterale procedures worden decentraal via de NCB’s afgewikkeld.”. 17) In artikel 54 worden de leden 1 en 2 vervangen door: “1.   Krachtens artikel 3, lid 1, punten b) en c), van Verordening (EU) 2021/378 (ECB/2021/1) kan een door een wederpartij bij een NCB aangehouden vereffeningsrekening als reserverekening worden gebruikt. Op vereffeningsrekeningen aangehouden reserves kunnen worden gebruikt voor afwikkelingen gedurende de dag. De dagelijks aangehouden reserves van een wederpartij worden berekend als de som van eindedagstanden op diens reserverekeningen. Voor de toepassing van dit artikel heeft “reserverekeningen” dezelfde betekenis als in Verordening (EU) 2021/378 (ECB/2021/1). 2.   Op aangehouden reserves die voldoen aan de minimumreserveverplichtingen uit hoofde van Verordening (EG) nr. 2531/98 en Verordening (EU) 2021/378 (ECB/2021/1), wordt een rentevergoeding toegepast overeenkomstig Verordening (EU) 2021/378 (ECB/2021/1).”. 18) In artikel 55 wordt punt a) vervangen door: “a) zij zijn krachtens artikel 19.1 van de statuten van het ESCB onderworpen aan het stelsel van minimumreserveverplichtingen van het Eurosysteem en zijn niet uitgezonderd van hun verplichtingen ingevolge het stelsel van minimumreserveverplichtingen van het Eurosysteem krachtens Verordening (EG) nr. 2531/98 en Verordening (EU) nr. 2021/378 (ECB/2021/1);”. 19) In artikel 55 bis wordt lid 5 vervangen door: “5.   Een liquidatie-entiteit komt niet in aanmerking voor toegang tot de monetairbeleidstransacties van het Eurosysteem.”. 20) Artikel 57 wordt als volgt gewijzigd: a) de titel wordt vervangen door: “ Keuze van wederpartijen voor toegang tot openmarkttransacties die worden uitgevoerd door middel van snelle tenders ”; b) de leden 1, 2 en 3 worden vervangen door: “1.   Voor openmarkttransacties uitgevoerd met behulp van snelle tenders worden wederpartijen gekozen in overeenstemming met de leden 2 en 3. 2.   Voor structurele transacties uitgevoerd met behulp van onvoorwaardelijke aan- of verkopen van waardepapier, die worden uitgevoerd door middel van snelle tenders, gelden de in lid 3, punt b), vastgelegde criteria. 3.   Voor finetuningtransacties die worden uitgevoerd door middel van snelle tenders, worden wederpartijen als volgt gekozen: a) Voor finetuningtransacties uitgevoerd met behulp van deviezenswaps voor monetairbeleidsdoeleinden en die worden uitgevoerd door middel van snelle tenders, is het scala van wederpartijen dezelfde als het scala van entiteiten die zijn geselecteerd voor deviezeninterventies van het Eurosysteem en die gevestigd zijn in de lidstaten die de euro als munt hebben. Wederpartijen voor deviezenswaps voor monetairbeleidsdoeleinden door middel van snelle tenders hoeven niet te voldoen aan de in artikel 55 vastgelegde criteria. De selectiecriteria voor wederpartijen die deelnemen aan deviezeninterventies van het Eurosysteem zijn gebaseerd op de principes van prudentieel handelen en doelmatigheid, zoals neergelegd in bijlage V. De NCB’s kunnen limietsystemen hanteren teneinde kredietrisico’s te beheersen ten opzichte van afzonderlijke wederpartijen die deelnemen aan deviezenswaps ten behoeve van het monetaire beleid. b) Voor finetuningtransacties uitgevoerd met behulp van transacties met wederinkoop of door middel van het aantrekken van termijndeposito's en die worden uitgevoerd door middel van snelle tenders, kiest iedere NCB ten behoeve van een specifieke transactie wederpartijen uit de instellingen die aan de criteria voor wederpartijen van artikel 55 voldoen en die zijn gevestigd in haar lidstaat die de euro als munt heeft. De selectie wordt primair gebaseerd op de activiteiten van de betreffende instelling op de geldmarkt. Aanvullende selectiecriteria kunnen toegepast worden door de NCB, zoals het vermogen om transacties doelmatig te verrichten en het vermogen om voor grote bedragen in te schrijven.”; c) lid 4 wordt geschrapt; d) lid 5 wordt vervangen door: “5.   Onverminderd leden 1, 2 en 3 kunnen openmarkttransacties uitgevoerd door middel van snelle tenders ook worden uitgevoerd met een breder scala aan wederpartijen dan hierboven in leden 2 en 3 aangeduid, indien de Raad van bestuur van de ECB hiertoe besluit.”. 21) Artikel 63 wordt als volgt gewijzigd: a) in lid 1, punt b), wordt punt i) vervangen door: “i) de referentierente is slechts een van de volgende op een bepaald tijdstip: — een eurogeldmarktrente verstrekt door een centrale bank of een in de Unie gevestigde beheerder die is opgenomen in het in artikel 36 van Verordening (EU) 2016/1011 van het Europees Parlement en de Raad ( *4 ) genoemde register, bijv. de kortetermijnrente voor de euro (€STR) (met inbegrip van samengestelde of gemiddelde dagelijkse €STR), Euribor of soortgelijke indices; voor de eerste en/of de laatste coupon kan de referentierente een lineaire interpolatie zijn tussen twee looptijden van dezelfde eurogeldmarktrente, bv. een lineaire interpolatie tussen twee verschillende looptijden van Euribor; — een vaste rente bij een looptijdswap (constant maturity swap rate) (bijv. CMS, EIISDA, EUSA); — het rendement van één overheidsobligatie uit het eurogebied, of een index van meerdere overheidsobligaties uit het eurogebied, met een looptijd van één jaar of minder; — een inflatie-index van het eurogebied; ( *4 ) Verordening (EU) 2016/1011 van het Europees Parlement en de Raad van 8 juni 2016 betreffende indices die worden gebruikt als benchmarks voor financiële instrumenten en financiële overeenkomsten of om de prestatie van beleggingsfondsen te meten en tot wijziging van Richtlijnen 2008/48/EG en 2014/17/EU en Verordening (EU) nr. 596/2014 ( PB L 171 van 29.6.2016, blz. 1 ).”;\" b) in lid 1 wordt punt c) vervangen door: “c) getrapte of variabele coupons met aan duurzaamheidsprestatiedoelstellingen gekoppelde stappen, mits de naleving van SPT’s door de emittent of een onderneming die tot dezelfde groep van emittenten van duurzame obligaties behoort, onderworpen is aan verificatie door een onafhankelijke derde overeenkomstig de voorwaarden van het schuldinstrument.”. 22) Aan artikel 73 wordt het volgende lid 6 toegevoegd: “6.   De kasstroomgenererende activa moeten een volledig verhaal op de debiteuren inhouden.”. 23) Het volgende artikel 79 bis wordt ingevoegd: “Artikel 79 bis Beoordeling van informatie met betrekking tot de beleenbaarheid van effecten op onderpand van activa Het Eurosysteem kan op basis van zijn beoordeling van de verstrekte informatie besluiten effecten op onderpand van activa niet te aanvaarden voor het gebruik als onderpand bij krediettransacties van het Eurosysteem. Bij zijn beoordeling houdt het Eurosysteem rekening met de vraag of de verstrekte informatie voldoende duidelijk, consistent en volledig wordt geacht om naleving aan te tonen van elk van de beleenbaarheidscriteria die van toepassing zijn op effecten op onderpand van activa, in het bijzonder met betrekking tot de vraag of de kasstroomgenererende activa zijn verworven op een wijze die het Eurosysteem beschouwt als een “echte verkoop” zoals bepaald in artikel 75, lid 2.”. 24) Artikel 80 wordt als volgt gewijzigd: a) de titel wordt vervangen door: “ Bestaande gedekte obligaties gedekt door effecten op onderpand van activa ”; b) de leden 1 tot en met 5 worden vervangen door: “1.   Onverminderd de toelaatbaarheid van door wetgeving gereguleerde gedekte obligaties uit hoofde van artikel 64 bis, kunnen door EER-wetgeving gereguleerde gedekte obligaties waarvoor vóór 8 juli 2022 een ISIN is geopend en die niet onder Richtlijn (EU) 2019/2162 van het Europees Parlement en de Raad vallen ( *5 ) (“bestaande gedekte obligaties”), worden gedekt door effecten op onderpand van activa, mits de dekkingspool van dergelijke obligaties (voor de toepassing van de leden 1 tot en met 4 “de cover pool”) alleen effecten op onderpand van activa bevat die aan alle van de volgende voorwaarden voldoen: a) De kasstroomgenererende activa die dienen als dekking voor de effecten op onderpand van activa, voldoen aan de criteria van artikel 129, lid 1, punten d) tot en met f), van Verordening (EU) nr. 575/2013 op het moment waarop het ISIN werd geopend. b) De kasstroomgenererende activa werden geïnitieerd door een entiteit die nauwe banden heeft met de emittent van de gedekte obligaties, zoals omschreven in artikel 138. c) De effecten op onderpand van activa worden gebruikt als een technisch instrument voor de overdracht van hypothecaire of gegarandeerde onroerendgoedleningen van de initiërende entiteit naar de cover pool. 2.   Behoudens lid 4 passen de NCB's de volgende maatregelen toe om te verifiëren dat de cover pool geen effecten op onderpand van activa bevatten die niet voldoen aan de voorwaarden van lid 1. a) De NCB's verzoeken driemaandelijks om een zelfcertificering en waarborg van de uitgevende instelling waarin wordt bevestigd dat de cover pool geen effecten op onderpand van activa bevat die niet voldoen aan de voorwaarden van lid 1. Het verzoek van de NCB verduidelijkt dat de zelfcertificering moet worden ondertekend door de chief executive officer (CEO), chief financial officer (CFO) of een manager van vergelijkbare rang van de emittent, of door een tekenbevoegde namens hen. b) De NCB's verzoeken jaarlijks om een bevestiging achteraf van externe accountants of coverpoolbewakers van de uitgevende instelling, waarin wordt bevestigd dat de cover pool gedurende de bewakingsperiode geen effecten op onderpand van activa bevat die niet voldoen aan lid 1. 3.   Indien de uitgevende instelling niet voldoet aan een specifiek verzoek of indien het Eurosysteem van mening is dat de inhoud van een bevestiging niet correct is of niet voldoende is in die mate dat het niet mogelijk is te verifiëren dat de cover pool voldoet aan de criteria van lid 1, besluit het Eurosysteem door wetgeving gereguleerde gedekte EER-obligaties zoals omschreven in lid 1 niet te accepteren als beleenbaar onderpand of schorst de beleenbaarheid daarvan op. 4.   Indien de toepasselijke wetgeving of prospectus de opname van effecten op onderpand van activa die niet voldoen aan lid 1 als coverpoolactiva uitsluit, is geen verificatie krachtens lid 2 vereist. 5.   Voor de toepassing van lid 1, punt b), worden de nauwe banden bepaald op het moment dat de bevoorrechte aandelen van de effecten op onderpand van activa worden overgeboekt worden de cover pool van de door EER-wetgeving gereguleerde gedekte obligaties als bedoeld in lid 1. ( *5 ) Richtlijn (EU) 2019/2162 van het Europees Parlement en de Raad van 27 november 2019 betreffende de uitgifte van gedekte obligaties en het overheidstoezicht op gedekte obligaties en tot wijziging van de Richtlijnen 2009/65/EG en 2014/59/EU ( PB L 328 van 18.12.2019, blz. 29 ).”.\" 25) Artikel 90 wordt als volgt gewijzigd: a) de titel wordt vervangen door: “ Hoofdsom, coupons en andere bestanddelen van beleenbare kredietvorderingen ”; b) na de puntkomma in punt a) wordt het woord “en” geschrapt; c) punt b) wordt vervangen door: “b) zij hebben een rentevoet die een van de volgende is: i) een “nulcoupon”; ii) vast; iii) variabel is, d.w.z. gekoppeld aan een referentierente en met de volgende structuur: couponrente = referentierente ± x, met f ≤ couponrente ≤ c, waarbij: — de referentierente is slechts een van de volgende op een bepaald moment: — een eurogeldmarktrente verstrekt door een centrale bank of een in de Unie gevestigde beheerder en opgenomen in het in artikel 36 van Verordening (EU) 2016/1011 genoemde register, bijv. de kortetermijnrente voor de euro (€STR) (met inbegrip van samengestelde of gemiddelde dagelijkse €STR), Euribor of soortgelijke indices; — een vaste rente bij een looptijdswap (constant maturity swap rate), bijv. CMS, EIISDA, EUSA); — het rendement van één overheidsobligatie uit het eurogebied, of een index van meerdere overheidsobligaties uit het eurogebied; — f (bodem) en c (plafond), indien van toepassing, zijn cijfers die hetzij bij de uitgifte worden vastgesteld, hetzij tijdens de looptijd van de kredietvordering kunnen veranderen; zij mogen ook worden geïntroduceerd na de uitgifte van de kredietvordering; — x (marge);”; d) het volgende punt b bis wordt ingevoegd: “b bis) hun couponstructuur (ongeacht of het een kredietvordering met vaste of variabele rente betreft), kan een marge bevatten die hetzij bij de uitgifte vooraf is vastgesteld, hetzij kan veranderen tijdens de looptijd van de kredietvordering. In geval van een margewijziging, zal de beleenbaarheidsbeoordeling van de couponstructuur gebaseerd zijn op de restlooptijd van de kredietvordering, en”; e) punt c) wordt vervangen door: “c) hun actuele coupongerelateerde kasstroom zal niet leiden tot een negatieve kasstroom of tot een vermindering van de betaling van de hoofdsom. Als de couponstructuur leidt tot een negatieve coupongerelateerde kasstroom in de huidige opbouwperiode, is de kredietvordering vanaf het moment van de couponreset niet beleenbaar. De kredietvordering kan opnieuw beleenbaar worden bij het begin van een nieuwe opbouwperiode wanneer de op de debiteur toepasselijke coupongerelateerde kasstroom niet-negatief wordt, op voorwaarde dat deze aan alle andere relevante vereisten voldoet.”. 26) In artikel 107 bis wordt lid 2 vervangen door: “2.   DECC's hebben een vaste en onvoorwaardelijke hoofdsom en een couponstructuur die voldoet aan de in artikel 63 genoemde criteria. De cover pool bevat alleen kredietvorderingen waarvoor een specifiek ECB-DECC-sjabloon voor de rapportage van leningsgewijze gegevens beschikbaar is.”. 27) In artikel 110 wordt lid 1 vervangen door: “1.   Wederpartijen die kredietvorderingen als onderpand mobiliseren, selecteren een kredietbeoordelingssysteem uit een van de drie kredietbeoordelingsbronnen die het Eurosysteem overeenkomstig de algemene aanvaardingscriteria in deel vier, titel V, heeft aanvaard. Indien de wederpartijen de EKBI-bron geselecteerd hebben, kan elk EKBI-systeem worden gebruikt.”. 28) In artikel 112 bis worden de leden 1 en 2 vervangen door: “1.   Van DECC's wordt niet vereist dat zij beoordeeld worden door een van de drie kredietbeoordelingsbronnen die het Eurosysteem overeenkomstig de algemene aanvaardingscriteria in deel vier, titel V, heeft aanvaard. 2.   Elke onderliggende kredietvordering in de cover pool van DECC's heeft een kredietbeoordeling die wordt verstrekt door een van de drie kredietbeoordelingsbronnen die het Eurosysteem overeenkomstig de algemene aanvaardingscriteria in deel vier, titel V, heeft aanvaard. Het gebruikte kredietbeoordelingssysteem of de gebruikte kredietbeoordelingsbron is bovendien identiek aan het door de initiator overeenkomstig artikel 110 geselecteerde systeem of de geselecteerde bron. De in afdeling 1 vastgelegde regels inzake de kredietkwaliteitsvereisten van het Eurosysteem voor de onderliggende kredietvorderingen zijn van toepassing.”. 29) Titel VII en artikel 137 worden geschrapt. 30) Artikel 138 wordt als volgt gewijzigd: a) in lid 3, punt b), wordt de inleidende zin vervangen door: “Door EER-wetgeving gereguleerde gedekte obligaties, met uitzondering van structuren voor intragroepspooling van gedekte obligaties die worden uitgegeven overeenkomstig artikel 8 van Richtlijn (EU) 2019/2162, die:”; b) in lid 3, punt b), wordt punt i) vervangen door: “ i) indien uitgegeven op of vóór 7 juli 2022, voldoen aan de vereisten van artikel 129, leden 1, 2, 3 en 6, van Verordening (EU) nr. 575/2013 die gelden op de datum van uitgifte en zijn opgenomen op de lijst van beleenbare verhandelbare activa die vanaf 7 juli 2022 op de website van de ECB wordt gepubliceerd, of, indien uitgegeven op of na 8 juli 2022, voldoen aan de vereisten van artikel 129, leden 1 tot en met 3 ter, 6 en 7, van Verordening (EU) nr. 575/2013 die gelden op de datum van uitgifte;”; c) in lid 4 wordt de eerste alinea vervangen door: “Wanneer naleving van lid 3, punt b), i) of ii), voor door EER-wetgeving gereguleerde gedekte obligaties moet worden geverifieerd, indien de toepasselijke wetgeving of prospectus respectievelijk i) de structuren voor intragroepspooling van gedekte obligaties die zijn uitgegeven overeenkomstig de relevante nationale maatregelen ter omzetting van artikel 8 van Richtlijn (EU) 2019/2162, of ii) de in lid 3, punt b), ii), bedoelde schuldbewijzen niet uitsluiten als coverpoolactiva en indien de wederpartij, of een wederpartij die nauwe baden heeft met die entiteit, dergelijke schuldbewijzen heeft uitgegeven, kunnen NCB's alle of een aantal van de volgende maatregelen nemen om ad-hoc controles van de naleving van lid 3, punt b), i) of ii), uit te voeren.”; d) in lid 4 worden punten b) en c) vervangen door: “b) Indien toezichtsrapporten onvoldoende informatie voor verificatiedoeleinden verschaffen, kunnen NCB’s een zelfcertificering en toezegging verkrijgen van de wederpartij die een door EER-wetgeving gereguleerde gedekte obligatie mobiliseert, waarbij de wederpartij bevestigt dat de door EER-wetgeving gereguleerde gedekte obligatie geen deel uitmaakt van een structuur voor intragroepspooling van gedekte obligaties die is uitgegeven in overeenstemming met de desbetreffende nationale maatregelen tot omzetting van artikel 8 van Richtlijn (EU) 2019/2162, zulks in strijd met lid 3, punt b), i), en dat de cover pool van door EER-wetgeving gereguleerde gedekte obligaties, in strijd met lid 3, punt b), ii), geen ongedekte bankobligaties omvat die zijn uitgegeven door die wederpartij of een andere entiteit die nauwe banden heeft die wederpartij, en die volledig gegarandeerd zijn door een of meer EER-publieke entiteiten die het recht hebben belastingen te heffen. De zelfcertificatie van de wederpartij moet worden ondertekend door de CEO van de wederpartij, CFO of een manager van vergelijkbare rang, of door een tekenbevoegde namens een van hen. c) NCB’s kunnen jaarlijks van de wederpartij die een door EER-wetgeving gereguleerde gedekte obligatie mobiliseert, een bevestiging achteraf door externe auditors of toezichthouders op de cover pool krijgen dat de door EER-wetgeving gereguleerde gedekte obligatie geen deel uitmaakt van een structuur voor intragroepspooling van gedekte obligaties die is uitgegeven in overeenstemming met de desbetreffende nationale maatregelen tot omzetting van artikel 8 van Richtlijn (EU) 2019/2162, zulks in strijd met lid 3, punt b), i), en dat de cover pool van door EER-wetgeving gereguleerde gedekte obligaties, in strijd met lid 3, punt b), ii), geen ongedekte bankobligaties omvat die zijn uitgegeven door die wederpartij of een andere entiteit die nauw verbonden is met die wederpartij, en die volledig gegarandeerd zijn door een of meer EER-publieke sectorentiteiten die het recht hebben belastingen te heffen.”. 31) Artikel 141 wordt als volgt gewijzigd: a) in lid 1 wordt de procentuele waarde “10 %” vervangen door de procentuele waarde “2,5 %”; b) lid 2 wordt vervangen door: “2.   Indien een nauwe band wordt vastgesteld of een fusie plaatsvindt tussen twee of meerdere emittenten van ongedekte schuldbewijzen is de in lid 1 bedoelde drempel drie maanden na datum waarop de nauwe band wordt vastgesteld, of de fusie in werking treedt, van toepassing.”. 32) In artikel 153 wordt lid 1 vervangen door: “1.   De ECB legt krachtens Verordening (EG) nr. 2532/98, Verordening (EG) nr. 2157/1999 (ECB/1999/4), Verordening (EG) nr. 2531/98, Verordening (EU) 2021/378 (ECB/2021/1) en Besluit (EU) 2021/1815 van de Europese Centrale Bank (ECB/2021/45) ( *6 ) sancties op aan instellingen die niet voldoen aan verplichtingen die voortvloeien uit ECB-verordeningen en -besluiten inzake de toepassing van reserveverplichtingen. De desbetreffende sancties en de procedurele regels voor de toepassing ervan zijn in die rechtshandelingen vastgelegd. ( *6 ) Besluit (EU) 2021/1815 van de Europese Centrale Bank van 7 oktober 2021 betreffende de methode die wordt toegepast voor het berekenen van sancties wegens niet-naleving van de verplichting tot het aanhouden van minimumreserves en de daarmee verband houdende minimumreserveverplichtingen (ECB/2021/45) ( PB L 367 van 15.10.2021, blz. 4 ).”.\" 33) In artikel 154, lid 1, wordt punt d) vervangen door: “d) aangaande dagultimoprocedures en toegangsvoorwaarden voor de marginale beleningsfaciliteit, in geval van een negatief restsaldo op de afwikkelingsrekening van een wederpartij in TARGET2 na finalisatie van de dagultimocontroleprocedures en een automatisch beroep op de marginalebeleningsfaciliteit derhalve verondersteld wordt plaats te vinden, zoals bedoeld in artikel 19, lid 6, de verplichting vooraf voldoende beleenbare activa als onderpand aan te bieden of, in het geval van een wederpartij waarvan de toegang tot monetairbeleidstransacties van het Eurosysteem is beperkt krachtens artikel 158, de verplichting om zijn beroep op monetairbeleidstransacties van het Eurosysteem binnen de vastgestelde limiet te houden.”. 34) In artikel 155 wordt het volgende lid 2 bis ingevoegd: “2 bis.   Indien de berekening van een financiële sanctie overeenkomstig bijlage VII, na toepassing van de in lid 2 bedoelde verlaging met 50 %, resulteert in een bedrag van minder dan 500 EUR, wordt de minimale financiële sanctie van 500 EUR opgelegd.”. 35) Na artikel 187 wordt het volgende nieuwe DEEL ZEVEN A, dat de artikelen 187 bis tot en met 187 quinquies bevat, ingevoegd: “DEEL ZEVEN A BIJZONDERE BEPALINGEN IN GEVAL VAN EEN VERSTORING VAN TARGET2 GEDURENDE MEERDERE WERKDAGEN Artikel 187 bis Langdurige verstoring van TARGET2 gedurende meerdere werkdagen 1.   De ECB kan een verklaring afgeven dat een verstoring van het TARGET2-systeem die de normale verwerking van betalingen belemmert een “langdurige verstoring van TARGET2 gedurende meerdere werkdagen” is indien: a) de noodoplossing als bedoeld in artikel 2, punt 86), van Richtsnoer ECB/2012/27 wordt geactiveerd als gevolg van de onderbreking, en b) de verstoring meer dan één werkdag duurt of naar verwachting van de ECB meer dan één werkdag zal duren. Reguliere monetairbeleidstransacties kunnen worden uitgesteld of geannuleerd na activering van de noodoplossing als bedoeld in punt a). 2.   De in lid 1 bedoelde verklaring wordt meegedeeld via de website van de ECB. Als onderdeel van een dergelijke verklaring, of daarna, deelt de ECB de gevolgen van de verstoring mee voor specifieke monetairbeleidstransacties en -instrumenten. 3.   Na een krachtens dit artikel afgelegde verklaring kunnen bijzondere maatregelen en bepalingen met betrekking tot bepaalde monetairbeleidstransacties en -instrumenten van toepassing zijn, zoals gespecificeerd in dit richtsnoer en met name in de artikelen 187 ter, 187 quater en 187 quinquies. 4.   Zodra de verstoring van het TARGET2-systeem is opgelost, doet de ECB op de website van de ECB een mededeling die inhoudt dat de bijzondere maatregelen en bepalingen die zijn vastgesteld als gevolg van die verlengde TARGET2-verstoring gedurende meerdere werkdagen, niet langer van toepassing zijn. Artikel 187 ter Verwerking van monetairbeleidstransacties van het Eurosysteem in geval van een langdurige verstoring van TARGET2 gedurende meerdere werkdagen In geval van een verklaring van een langdurige verstoring van TARGET2 gedurende meerdere werkdagen overeenkomstig artikel 187 bis, kunnen de volgende bepalingen van toepassing zijn op de verwerking van monetairbeleidstransacties van het Eurosysteem. a) De afwikkeling van openmarkttransacties in euro zoals beschreven in titel III, hoofdstuk 2, van dit richtsnoer wordt niet verwerkt via de noodoplossing als omschreven in artikel 2, punt 86), van Richtsnoer ECB/2012/27. Bijgevolg kan de afwikkeling van dergelijke transacties worden uitgesteld totdat de normale TARGET2-transacties worden hervat. b) De rentebetalingen uit hoofde van dergelijke transacties worden berekend hetzij i) alsof er geen vertraging was opgetreden bij de afwikkeling van de transacties, hetzij ii) volgens de werkelijke duur, naar gelang welke resulteert in een lager te betalen of hoger te ontvangen rentebedrag voor de wederpartij. c) Het Eurosysteem verrekent bij de berekening van de overeenkomstig punt b) berekende rentebetaling elke extra vergoeding voor het saldo van de lopende rekening waarop de wederpartij recht heeft, of welke de wederpartij in geval van negatieve tarieven moet betalen, als gevolg van de vertraagde afwikkeling. d) De rente wordt uitbetaald of ontvangen wanneer de ECB de in artikel 187 bis, lid 4, bedoelde mededeling doet. Artikel 187 quater Toegang tot de marginale beleningsfaciliteit in het geval van een langdurige verstoring van TARGET2 gedurende meerdere werkdagen In het geval van een verklaring van een langdurige verstoring van TARGET2 gedurende meerdere werkdagen overeenkomstig artikel 187 bis, kunnen de volgende bepalingen van toepassing zijn op de marginale beleningsfaciliteit. a) Niettegenstaande artikel 19, lid 6, wordt een negatief saldo op de vereffeningsrekening van een wederpartij bij haar eigen NCB aan het einde van de dag behandeld als intraday-liquiditeit en vergoed tegen een rentevoet van nul. b) Op elk uitstaand krediet in de marginale beleningsfaciliteit als bedoeld in artikel 20 dat op de dag vóór de activering van de noodoplossing is verleend, wordt een rentevoet van nul toegepast. Deze rentevoet wordt toegepast gedurende de periode van de verstoring. Elk krediet dat in het kader van de marginale beleningsfaciliteit wordt verleend en in realtime wordt afgewikkeld op de dag van, maar vóór de verklaring van de langdurige verstoring van TARGET2 over meerdere werkdagen, wordt behandeld als krediet dat is verleend op de werkdag waarop de langdurige verstoring van TARGET2 gedurende meerdere werkdagen wordt opgelost. De verschuldigde rente voor een krediet dat in het kader van de marginale beleningsfaciliteit wordt ontvangen, wordt samen met de terugbetaling van de marginale beleningsfaciliteit pas betaald nadat de noodoplossing is gedeactiveerd en de ECB een mededeling overeenkomstig artikel 187 bis, lid 4, heeft gedaan. Bij de berekening van de rentebetaling wordt geen rekening gehouden met de werkdag (werkdagen) waarin de verlengde TARGET2-verstoring aanhield. Artikel 187 quinquies Geen oplegging van sancties in geval van een langdurige verstoring van TARGET2 gedurende meerdere werkdagen Aan een wederpartij wordt geen sanctie opgelegd krachtens artikel 154 indien overeenkomstig artikel 187 bis een verklaring wordt afgegeven inzake een langdurige verstoring van TARGET2 gedurende meerdere werkdagen die gevolgen heeft voor het vermogen van die wederpartij om haar verplichtingen uit hoofde van dit richtsnoer na te komen.”. 36) Bijlage I wordt vervangen door bijlage I bij dit richtsnoer. 37) Bijlagen VIa en VII worden overeenkomstig bijlage II bij dit richtsnoer gewijzigd. Artikel 2 Inwerkingtreding en implementatie 1.   Dit richtsnoer wordt van kracht op de dag van kennisgeving aan de nationale centrale banken van de lidstaten die de euro als munt hebben. 2.   De nationale centrale banken van de lidstaten die de euro als munt hebben nemen de nodige maatregelen om te voldoen aan dit richtsnoer en passen die maatregelen met ingang van 8 juli 2022 toe. Zij stellen de Europese Centrale Bank (ECB) uiterlijk op 20 mei 2022 in kennis van de met die maatregelen verband houdende teksten en middelen. Artikel 3 Geadresseerden Dit richtsnoer is gericht tot alle centrale banken van het Eurosysteem. Gedaan te Frankfurt am Main, 2 mei 2022. Voor de Raad van bestuur van de ECB De president van de ECB Christine LAGARDE ( 1 ) Richtsnoer (EU) 2015/510 van de Europese Centrale Bank van 19 december 2014 betreffende de tenuitvoerlegging van het monetairbeleidskader van het Eurosysteem (algemene documentatie richtsnoer) (ECB/2014/60) ( PB L 91 van 2.4.2015, blz. 3 ). ( 2 ) Verordening (EU) 2017/2402 van het Europees Parlement en de Raad van 12 december 2017 tot vaststelling van een algemeen kader voor securitisatie en tot instelling van een specifiek kader voor eenvoudige, transparante en gestandaardiseerde securitisatie, en tot wijziging van de Richtlijnen 2009/65/EG, 2009/138/EG en 2011/61/EU en de Verordeningen (EG) nr. 1060/2009 en (EU) nr. 648/2012 ( PB L 347 van 28.12.2017, blz. 35 ). ( 3 ) Richtlijn (EU) 2019/2162 van het Europees Parlement en de Raad van 27 november 2019 betreffende de uitgifte van gedekte obligaties en het overheidstoezicht op gedekte obligaties en tot wijziging van de Richtlijnen 2009/65/EG en 2014/59/EU ( PB L 328 van 18.12.2019, blz. 29 ). ( 4 ) Verordening (EU) nr. 575/2013 van het Europees Parlement en de Raad van 26 juni 2013 betreffende prudentiële vereisten voor kredietinstellingen en tot wijziging van Verordening (EU) nr. 648/2012 ( PB L 176 van 27.6.2013, blz. 1 ). ( 5 ) Verordening (EU) 2019/2160 van het Europees Parlement en de Raad van 27 november 2019 tot wijziging van Verordening (EU) nr. 575/2013 wat betreft blootstellingen in de vorm van gedekte obligaties ( PB L 328 van 18.12.2019, blz. 1 ). ( 6 ) Besluit (EU) 2019/1311 van de Europese Centrale Bank van 22 juli 2019 betreffende een derde reeks gerichte langerlopende herfinancieringstransacties (ECB/2019/21) ( PB L 204 van 2.8.2019, blz. 100 ). ( 7 ) Richtsnoer ECB/2012/27 van 5 december 2012 betreffende een geautomatiseerd trans-Europees realtime-brutovereveningssysteem (TARGET2) ( PB L 30 van 30.1.2013, blz. 1 ). ( 8 ) Verordening (EU) nr. 909/2014 van het Europees Parlement en de Raad van 23 juli 2014 betreffende de verbetering van de effectenafwikkeling in de Europese Unie, betreffende centrale effectenbewaarinstellingen en tot wijziging van Richtlijnen 98/26/EG en 2014/65/EU en Verordening (EU) nr. 236/2012 ( PB L 257 van 28.8.2014, blz. 1 ). ( 9 ) Verordening (EG) nr. 1745/2003 van de Europese Centrale Bank van 12 september 2003 inzake de toepassing van reserveverplichtingen (ECB/2003/9) ( PB L 250 van 2.10.2003, blz. 10 ). ( 10 ) Verordening (EU) 2021/378 van de Europese Centrale Bank van 22 januari 2021 betreffende de toepassing van minimumreserveverplichtingen (ECB/2021/1) ( PB L 73 van 3.3.2021, blz. 1 ). BIJLAGE I Bijlage I bij Richtsnoer (EU) 2015/510 (ECB/2014/60) wordt vervangen door: “BIJLAGE I MINIMUMRESERVES De inhoud van deze bijlage is louter ter informatie. Indien deze bijlage en het juridische kader voor het stelsel van minimumreserververplichtingen van het Eurosysteem zoals bedoeld in punt 1 tegenstrijdig zijn, geldt het laatste. 1. Krachtens artikel 19 van de statuten van het Europees Stelsel van centrale banken en van de Europese Centrale Bank (hierna de “ESCB-statuten”) vereist de Europese Centrale Bank (ECB) dat kredietinstellingen minimumreserves aanhouden op rekeningen bij nationale centrale banken (NCB’s) in het kader van het stelsel van reserveverplichtingen van het Eurosysteem. Het juridische kader voor dit stelsel is vastgelegd in artikel 19 van de ESCB-statuten, Verordening (EG) nr. 2531/98 en Verordening (EU) nr. 2021/378 (ECB/2021/1). De toepassing van Verordening (EU) 2021/378 (ECB/2021/1) waarborgt dat de voorwaarden van het stelsel van minimumreserverplichtingen van het Eurosysteem in alle eurogebiedlidstaten gelijk zijn. 2. Het stelsel van minimumreserverplichtingen van het Eurosysteem dient hoofdzakelijk om de geldmarktrente te stabiliseren en een structureel liquiditeitstekort te bewerkstelligen (of te vergroten). 3. Overeenkomstig artikel 1, punt a), van Verordening (EU) 2021/378 (ECB/2021/1) is stelsel van minimumreserverplichtingen van het Eurosysteem van toepassing op kredietinstellingen die: i) een vergunning hebben verkregen in overeenstemming met artikel 8 van Richtlijn 2013/36/EU, of ii) zijn vrijgesteld van een dergelijke vergunning krachtens artikel 2, lid 5, van Richtlijn 2013/36/EU. Bovendien is het stelsel van minimumreserverplichtingen van het Eurosysteem ook van toepassing op in het eurogebied gevestigde bijkantoren van niet in het eurogebied gevestigde kredietinstellingen. Het stelsel van minimumreserverplichtingen van het Eurosysteem is evenwel niet van toepassing op buiten het eurogebied gevestigde bijkantoren van in het eurogebied gevestigde kredietinstellingen. 4. Overeenkomstig artikel 4, lid 1, van Verordening (EU) 2021/378 (ECB/2021/1) zijn instellingen vrijgesteld van reserveverplichtingen indien hun vergunning wordt ingetrokken of van hun vergunning afstand wordt gedaan, of indien zij onderworpen zijn aan liquidatieprocedures overeenkomstig Richtlijn 2001/24/EG van het Europees Parlement en de Raad ( *1 ) . 5. Krachtens artikel 4, lid 2, van Verordening (EU) 2021/378 (ECB/2021/1) kan de ECB instellingen op verzoek van de betrokken NCB vrijstellen van reserveverplichtingen in de in de punten a) tot en met d) beschreven omstandigheden. Dergelijke instellingen omvatten onder meer instellingen die onderworpen zijn aan een saneringsmaatregel uit hoofde van Richtlijn 2001/24/EG, instellingen ten aanzien waarvan een bevel tot bevriezing is uitgevaardigd door de Unie of door een lidstaat of onderworpen zijn aan maatregelen die de Unie krachtens artikel 75 van het Verdrag heeft opgelegd om het gebruik van hun tegoeden te beperken; instellingen die onderworpen zijn aan een besluit van het Eurosysteem om hun toegang tot openmarkttransacties of permanente faciliteiten van het Eurosysteem op te schorten of uit te sluiten, en instellingen waarvoor het niet passend is om minimumreserveverplichtingen op te leggen. 6. De in artikel 4 van Verordening (EU) 2021/378 (ECB/2021/1) genoemde vrijstellingen zijn van toepassing vanaf het begin van de aanhoudingsperiode waarin de desbetreffende gebeurtenis zich voordoet. 7. Krachtens artikel 3, lid 3, van Verordening (EU) 2021/378 (ECB/2021/1) publiceert de ECB op haar website een lijst van instellingen die onderworpen zijn aan de minimumreserveverplichtingen van het Eurosysteem krachtens die verordening. 8. De ECB publiceert ook een lijst van instellingen die zijn vrijgesteld van de minimumreserveverplichtingen, met uitzondering van de in artikel 4, lid 2, punten a), b en c), van Verordening (EU) 2021/378 (ECB/2021/1) genoemde instellingen. 9. De reservebasis van elke instelling wordt bepaald aan de hand van een percentage van een aantal balansposten. De balansgegevensrapportage aan de NCB's geschiedt in het bredere ECB-kader van monetaire en financiële statistieken. Instellingen berekenen de reservebasis met betrekking tot een bepaalde aanhoudingsperiode op basis van de gegevens met betrekking tot de maand die twee maanden voorafgaat aan de maand waarin de aanhoudingsperiode aanvangt overeenkomstig artikel 5, lid 5, van Verordening (EU) 2021/378 (ECB/2021/1), behoudens de uitzonderingen voor instellingen die bij een “cutting-off-the-tail”-procedure betrokken zijn, zoals vastgelegd in artikel 5, lid 6, van die verordening. 10. De reserveratio’s worden door de ECB vastgesteld met inachtneming van de in de Verordening (EG) nr. 2531/98 vastgestelde limiet. 11. Het bedrag aan door instellingen aan te houden minimumreserves wordt berekend aan de hand van de in artikel 6, lid 1, van Verordening (EU) 2021/378 (ECB/2021/1) vastgestelde reserveratio’s voor elk van de passiva van de reservebasis uit hoofde van artikel 5 van die verordening. NCB’s moeten de overeenkomstig artikel 6 van Verordening (EU) 2021/378 (ECB/2021/1) berekende minimumreserves gebruiken om de aangehouden minimumreserves te vergoeden en te beoordelen of instellingen voldoen aan de verplichting om het vereiste bedrag aan minimumreserves aan te houden. 12. Teneinde de rentevoeten te stabiliseren, kunnen instellingen uit hoofde van het reserveverplichtingenstelsel van het Eurosysteem gebruikmaken van de middelingsbepaling, die inhoudt dat naleving van de reserveverplichtingen wordt vastgesteld op basis van het gemiddelde van de eindedagstand op een of meer reserverekeningen gedurende een aanhoudingsperiode. De reserveperiode wordt in artikel 8 van Verordening (EG) nr. 2021/378 (ECB/2021/1) gedefinieerd. 13. Overeenkomstig artikel 9 van Verordening (EU) 2021/378 (ECB/2021/1) worden de door de instelling gedurende de reserveperiode aangehouden minimumreserves vergoed tegen het gemiddelde rentetarief van het Eurosysteem (gewogen naar het aantal kalenderdagen) voor de basisherfinancieringstransacties volgens de volgende formule (de uitkomst wordt tot op één cent nauwkeurig afgerond): Waarbij: R t = te betalen vergoeding voor het gedurende de aanhoudingsperiode t aanhouden van minimumreserves; H t = daggemiddelde van gedurende de aanhoudingsperiode t aangehouden minimumreserves; n t = aantal kalenderdagen in de aanhoudingsperiode t; r t = vergoedingspercentage voor het aanhouden van minimumreserves gedurende de aanhoudingsperiode t. Het vergoedingspercentage wordt standaard afgerond op twee decimalen; i = i-ste kalenderdag van de aanhoudingsperiode t; MR i = marginale rentevoet voor de meest recente basisherfinancieringstransactie die op of voor kalenderdag i is afgewikkeld. De eindedagstand van TARGET2 gedurende de periode van een langdurige verstoring van TARGET2 gedurende meerdere werkdagen als bedoeld in artikel 187 bis zal bij de berekening van deze formule met terugwerkende kracht in aanmerking worden genomen nadat de TARGET2-verstoring langdurige verstoring van TARGET2 gedurende meerdere werkdagen, zal worden bepaald aan de hand van de beste informatie waarover de ECB beschikt. Alle tegoeden die in de noodoplossing worden aangehouden tijdens een langdurige verstoring van TARGET2 gedurende meerdere werkdagen, intraday of voor een langere periode, worden vergoed tegen nul procent. Indien een instelling niet voldoet aan andere verplichtingen opgelegd ingevolge ECB-verordeningen en -besluiten betreffende de reserveverplichtingen van het Eurosysteem (bijv. als relevante gegevens niet tijdig worden verzonden of niet nauwkeurig zijn), kan de ECB sancties opleggen overeenkomstig Verordening (EG) nr. 2532/98, Verordening (EG) nr. 2157/1999 (ECB/1999/4) en Besluit (EU) 2021/1815 (ECB/2021/45). . ( *1 ) Richtlijn 2001/24/EG van het Europees Parlement en de Raad van 4 april 2001 betreffende de sanering en de liquidatie van kredietinstellingen ( PB L 125 van 5.5.2001, blz. 15 ).” BIJLAGE II De bijlagen VIa en VII bij Richtsnoer (EU) 2015/510 (ECB/2014/60) worden als volgt gewijzigd: 1) In bijlage VIa wordt afdeling 1 vervangen door: “I.   BELEENBAARHEIDSCRITERIA VOOR EFFECTENAFWIKKELINGSSYSTEMEN (SECUTIRITES SETTLEMENT SYSTEMS — SSS'EN) EN KOPPELINGEN TUSSEN SSS'EN 1. Het Eurosysteem stelt vast of een door een in een eurogebiedlidstaat gevestigde centrale effectenbewaarinstelling (CSD), of een nationale centrale bank (NCB), of een publiekrechtelijk lichaam zoals bedoeld in artikel 1, lid 4, van Verordening (EU) nr. 909/2014 van het Europees Parlement en van de Raad ( *1 ) van een eurogebiedlidstaat (hierna “SSS-beheerder” genoemd) beheerde SSS in aanmerking komt, welke vaststelling geschiedt op basis van de volgende criteria: a) de eurogebied-SSS-beheerder voldoet aan de in Verordening (EU) nr. 909/2014 vastgelegde vereisten, en b) de NCB van de lidstaat waarin de respectieve SSS zijn werkzaamheden uitoefent, heeft met de eurogebied-SSS-beheerder passende contractuele of andere wettelijk bindende regelingen opgesteld, waaronder de in afdeling II vastgestelde Eurosysteemvereisten, en beheert die. 2. Het Eurosysteem stelt op basis van de volgende criteria vast of een directe of een indirecte koppeling, waarbij alleen SSS’en van het eurogebied betrokken zijn, in aanmerking komt: a) de directe koppeling voldoet aan, of ingeval van een indirecte koppeling, voldoen alle onderliggende directe koppelingen aan, de in Verordening (EU) nr. 909/2014 vastgestelde vereisten; b) de NCB's van de lidstaten waarin de investerende-SSS, enige intermediaire-SSS en de uitgevende-SSS zijn gevestigd, hebben met de eurogebied-SSS-beheerders passende contractuele of andere wettelijk bindende regelingen opgesteld, waaronder de in afdeling II vastgestelde Eurosysteemvereisten, en beheren die; c) de bij de koppeling betrokken investerende-SSS, enige intermediaire-SSS en de uitgevende-SSS worden door het Eurosysteem als in aanmerking komend beschouwd; d) voor indirecte koppelingen worden alle onderliggende directe koppelingen door het Eurosysteem als in aanmerking komend beschouwd. 3. Alvorens vast te stellen of een directe of indirecte koppeling waarbij een of meer SSS’en die worden beheerd door in een land van de Europese Economische Ruimte (EER) dat niet de euro als munt heeft gevestigde CSD’s, of NCB’s of openbare lichamen van een EER-land dat niet de euro als munt heeft (hierna een “niet-eurogebied EER SSS” beheerd door een “niet-eurogebied EER SSS-beheerder” genoemd), voert het Eurosysteem voert een bedrijfseconomische analyse uit waarin onder meer rekening wordt gehouden met onder andere met de waarde van de door de betrokken SSS'en uitgegeven of in die SSS'en aangehouden in aanmerking komende activa. 4. Behoudens de positieve uitkomst van de bedrijfseconomische analyse stelt het Eurosysteem op basis van de volgende criteria vast of een niet-eurogebied-EER-SSS voor een koppeling in aanmerking komt. a) De niet-eurogebied-EER-beheerders van de SSS’en betrokken bij de koppeling voldoen zelf aan de in Verordening (EU) nr. 909/2014 vastgelegde vereisten. b) Voor directe koppelingen heeft de NCB van de lidstaat waarin de investerende-SSS zijn werkzaamheden uitoefent, passende contractuele of andere regelingen met de eurogebiedbeheerder van de investerende-SSS opgesteld en beheert die. Deze contractuele of andere wettelijk bindende regelingen moeten bepalen dat de eurogebied-SSS-beheerder in zijn juridische overeenkomsten met de niet-eurogebied-EER-beheerder van de uitgevende-SSS bepalingen van afdeling II moet opnemen. Voor indirecte koppelingen moeten alle onderliggende directe koppelingen waarin een niet-eurogebied-EER-SSS optreedt als uitgevende-SSS, voldoen aan het criterium in de eerste alinea van punt b). In een indirecte koppeling waarin zowel de intermediaire-SSS en de uitgevende-SSS niet-eurogebied-EER-SSS'en zijn, moet de NCB van de lidstaat waarin de investerende SSS zijn werkzaamheden uitoefent, met de eurogebiedbeheerder van de investerende-SSS passende contractuele of andere wettelijk bindende regelingen opzetten en beheren. Deze contractuele of andere wettelijk bindende regelingen moeten niet alleen stipuleren dat de eurogebied-SSS-beheerder de bepalingen van afdeling II in zijn juridische overeenkomsten met de niet-eurogebied-EER-beheerder van de intermediaire-SSS moet opnemen, maar eveneens dat de niet-eurogebied-EER-beheerder van de intermediaire-SSS de juridische bepalingen van afdeling II moet opnemen in zijn contractuele of andere wettelijk bindende regelingen met de niet-eurogebied-EER-beheerder van de uitgevende-SSS. c) Alle bij de koppeling betrokken eurogebied-SSS'en worden door het Eurosysteem als in aanmerking komend beschouwd. d) Voor indirecte koppelingen worden alle onderliggende directe door het Eurosysteem koppelingen als in aanmerking komend beschouwd. e) De NCB van het niet-eurogebied-EER-land waarin de investerende-SSS zich ertoe verbonden heeft gegevens te rapporteren betreffende de beleenbare activa die worden verhandeld op nationale aanvaardbare markten zoals het Eurosysteem heeft bepaald. ( *1 ) Verordening (EU) nr. 909/2014 van het Europees Parlement en de Raad van 23 juli 2014 betreffende de verbetering van de effectenafwikkeling in de Europese Unie, betreffende centrale effectenbewaarinstellingen en tot wijziging van Richtlijnen 98/26/EG en 2014/65/EU en Verordening (EU) nr. 236/2012 ( PB L 257 van 28.8.2014, blz. 1 ).”.\" 2) In bijlage VII, afdeling II, wordt punt 10 geschrapt. ( *1 ) Verordening (EU) nr. 909/2014 van het Europees Parlement en de Raad van 23 juli 2014 betreffende de verbetering van de effectenafwikkeling in de Europese Unie, betreffende centrale effectenbewaarinstellingen en tot wijziging van Richtlijnen 98/26/EG en 2014/65/EU en Verordening (EU) nr. 236/2012 ( PB L 257 van 28.8.2014, blz. 1 ).”.”",
  "source": "EUR LEX"
}