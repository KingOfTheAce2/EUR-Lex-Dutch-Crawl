{
  "url": "http://www.w3.org/1999/xhtml\"><!--",
  "content": "L_202402673NL.000101.fmx.xml Publicatieblad van de Europese Unie NL L-serie 2024/2673 14.10.2024 UITVOERINGSVERORDENING (EU) 2024/2673 VAN DE COMMISSIE van 11 oktober 2024 tot instelling van een voorlopig antidumpingrecht op glasvezelgarens van oorsprong uit de Volksrepubliek China DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) (“de basisverordening”), en met name artikel 7, Na raadpleging van de lidstaten, Overwegende hetgeen volgt: 1. PROCEDURE 1.1. Inleiding (1) Op 16 februari 2024 heeft de Europese Commissie (“de Commissie”) op grond van artikel 5 van de basisverordening een antidumpingonderzoek geopend met betrekking tot de invoer in de Unie van glasvezelgarens van oorsprong uit de Volksrepubliek China (“China”, “de VRC” of “het betrokken land”). Zij heeft daartoe een bericht van inleiding gepubliceerd in het Publicatieblad van de Europese Unie ( 2 ) (“het bericht van inleiding”). (2) De Commissie heeft het onderzoek geopend naar aanleiding van een klacht die op 3 januari 2024 was ingediend door Glass Fibre Europe (“de klager”). De klacht werd ingediend namens de bedrijfstak van de Unie voor glasvezelgarens in de zin van artikel 5, lid 4, van de basisverordening. Het bij de klacht gevoegde bewijs van dumping en dreigende aanmerkelijke schade aan de bedrijfstak van de Unie als gevolg daarvan volstond om de opening van een onderzoek te rechtvaardigen. 1.2. Registratie van de invoer (3) Overeenkomstig artikel 14, lid 5 bis, van de basisverordening moet de Commissie de invoer waarop een antidumpingonderzoek betrekking heeft gedurende de periode van voorafgaande kennisgeving registreren, tenzij zij over voldoende bewijs in de zin van artikel 5 beschikt waaruit blijkt dat niet is voldaan aan de voorschriften van artikel 10, lid 4, punt c) of punt d). (4) De Commissie heeft de invoer in de periode van voorafgaande kennisgeving niet geregistreerd, aangezien er na opening van het onderzoek geen sprake was van een toename van de ingevoerde hoeveelheden en derhalve niet aan de voorwaarden van artikel 10, lid 4, was voldaan. 1.3. Belanghebbenden (5) In het bericht van inleiding heeft de Commissie belanghebbenden uitgenodigd contact met haar op te nemen om aan het onderzoek mee te werken. Daarnaast heeft de Commissie de klager, andere haar bekende producenten in de Unie, de haar bekende producenten-exporteurs, de autoriteiten van de VRC alsmede de haar bekende importeurs, leveranciers, gebruikers en handelaars specifiek in kennis gesteld van de opening van het onderzoek en hen uitgenodigd daaraan mee te werken. (6) De belanghebbenden zijn in de gelegenheid gesteld om opmerkingen te maken over de opening van het onderzoek en een hoorzitting met de Commissie en/of de raadadviseur-auditeur in handelsprocedures aan te vragen. 1.4. Samenstelling van een steekproef (7) In het bericht van inleiding heeft de Commissie verklaard dat zij mogelijk een steekproef van de belanghebbenden zou samenstellen overeenkomstig artikel 17 van de basisverordening. Steekproef van producenten in de Unie (8) In een mededeling bij het dossier van 16 februari 2024 verklaarde de Commissie dat op basis van de beschikbare informatie de twee ondernemingen Saint-Gobain Vertex s.r.o en Valmiera Stikla Skieddra AS de totaliteit van de bedrijfstak van de Unie vertegenwoordigen en dat een steekproef daarom niet nodig was. De Commissie heeft de belanghebbenden uitgenodigd om opmerkingen over dit voorlopig besluit in te dienen. Er werden geen opmerkingen ontvangen. De Commissie heeft daarom haar besluit om geen steekproef samen te stellen bevestigd in de mededeling bij het dossier van 12 maart 2024. Steekproef van importeurs (9) Er hebben zich geen importeurs gemeld die informatie hebben verstrekt voor het samenstellen van een steekproef. Steekproef van producenten-exporteurs in de VRC (10) Om vast te stellen of een steekproef noodzakelijk is en, zo ja, om deze samen te stellen, heeft de Commissie alle producenten-exporteurs in de VRC verzocht de in het bericht van inleiding vermelde informatie te verstrekken. Bovendien heeft de Commissie de vertegenwoordiging van de Volksrepubliek China bij de Europese Unie verzocht eventuele andere producenten-exporteurs die in deelname aan het onderzoek geïnteresseerd konden zijn te identificeren en/of contact met hen op te nemen. Vijf producenten-exporteurs in de VRC hebben de gevraagde informatie verstrekt en ermee ingestemd om in de steekproef te worden opgenomen. (11) Overeenkomstig artikel 17, lid 1, van de basisverordening heeft de Commissie een steekproef van twee producenten-exporteurs samengesteld, Shandong Fiberglass Group Corp (“Shandong Fiberglass”) en Henan Guangyuan New Material Co., Ltd (“Henan Guangyuan”), op basis van het grootste representatieve uitvoervolume naar de Unie dat binnen de beschikbare tijd redelijkerwijs kon worden onderzocht. De twee aanvankelijk in de steekproef opgenomen producenten-exporteurs vertegenwoordigden in totaal [11-15 %] van het totale volume van de Chinese uitvoer naar de Unie. (12) Overeenkomstig artikel 17, lid 2, van de basisverordening zijn alle bekende betrokken producenten-exporteurs en de Chinese autoriteiten geraadpleegd over de samenstelling van de steekproef. (13) Een producent-exporteur, Jiangsu Jiuding Special Fiber Co., Ltd, voerde aan dat hij in de steekproef had moeten worden opgenomen. In het steekproefformulier rapporteerde hij echter de uitvoer van versneden vezels, die, nadat de productdefinitie was verduidelijkt zoals uiteengezet in de overwegingen 26 en 28, niet binnen de productomschrijving vallen. Op basis van het resterende volume van zijn uitvoer van het betrokken product naar de Unie kwam deze producent-exporteur niet in aanmerking om in de steekproef te worden opgenomen. (14) Op 26 maart 2024 (zeven dagen vóór de uiterste datum voor het beantwoorden van de vragenlijst voor producenten-exporteurs) maakte Shandong Fiberglass, de onderneming die in de steekproef de grootste uitvoer naar de Unie vertegenwoordigde, bekend dat zij niet aan het onderzoek zal meewerken. (15) De drie andere producenten-exporteurs die het steekproefformulier invulden, vertegenwoordigden in totaal [2-5,5 %] van het volume van de uitvoer vanuit de VRC. Zij gaven aan van plan te zijn om een individueel onderzoek aan te vragen, maar geen van hen beantwoordde de vragenlijst voor producenten-exporteurs en diende dus een geldig verzoek in. Gezien het lage niveau van de uitvoer naar de Unie van de producenten-exporteurs die het steekproefformulier wel invulden, zouden eventuele toevoegingen aan de steekproef, zelfs als de antwoorden op de antidumpingvragenlijst waren ingediend, niet tot een representatieve steekproef hebben geleid ( 3 ) . (16) Over het geheel genomen is de mate van medewerking in dit geval laag omdat het invoervolume van de producenten die antwoorden op de steekproefvragenlijst verstrekten, na het besluit van Shandong Fiberglass om niet meer mee te werken, [4,5 % tot 9 %] van de totale uitvoer vanuit de VRC naar de Unie vertegenwoordigde, uitgedrukt als percentage van de totale invoer uit het betrokken land naar de Unie in het onderzoektijdvak, zoals vastgesteld op basis van Eurostat, zoals beschreven in overweging 159. (17) Omdat er weinig medewerking werd verleend, waardoor een situatie ontstond waarin geen representatieve steekproef kon worden samengesteld, heeft de Commissie besloten om helemaal af te zien van de steekproef en artikel 18 toe te passen voor de vaststelling van dumping, overeenkomstig artikel 17, lid 4, tweede alinea, van de basisverordening. (18) Op 5 augustus 2024 heeft de Commissie een mededeling bij het dossier bekendgemaakt en de Chinese autoriteiten in kennis gesteld van haar besluit om af te zien van de steekproef (zie overweging 17). De belanghebbenden werd verzocht opmerkingen in te dienen, maar geen van hen heeft dat gedaan. 1.5. Individueel onderzoek en individuele marge (19) Zoals uiteengezet in overweging 15, gaven drie andere Chinese producenten-exporteurs in hun respectieve steekproefformulieren te kennen dat zij geïnteresseerd waren in een individueel onderzoek op grond van artikel 17, lid 3, van de basisverordening. Deze producenten-exporteurs hebben echter geen geldige verzoeken ingediend, omdat zij de antwoorden op de vragenlijst voor de producenten-exporteurs niet binnen de in het bericht van inleiding gestelde termijn hadden ingediend. De Commissie is daarom van mening dat er van deze ondernemingen geen individuele onderzoeksverzoeken zijn ontvangen. (20) Omdat zij de enige onderneming uit de oorspronkelijke steekproef was die een juist en tijdig antwoord op de vragenlijst heeft verstrekt, dat kon worden geverifieerd overeenkomstig artikel 16, lid 1, van de basisverordening, heeft de Commissie besloten een individuele marge voor Henan Guangyuan te berekenen. 1.6. Antwoorden op de vragenlijsten en controlebezoeken (21) De Commissie heeft de overheid van de Volksrepubliek China (“de Chinese overheid”) ook een vragenlijst toegezonden over het bestaan van verstoringen van betekenis in de VRC in de zin van artikel 2, lid 6 bis, punt b), van de basisverordening. (22) De Commissie heeft de vragenlijsten voor producenten in de Unie, producenten-exporteurs, bekende importeurs en gebruikers op de dag van de opening van het onderzoek online ( 4 ) ter beschikking gesteld. (23) De Commissie heeft antwoorden op de vragenlijst ontvangen van de twee producenten in de Unie, één Chinese producent-exporteur, één niet-verbonden importeur en drie gebruikers. De Commissie heeft van de Chinese overheid geen antwoorden op de vragenlijst ontvangen. (24) De Commissie heeft alle gegevens die zij voor de voorlopige vaststelling van dumping, daardoor veroorzaakte schade en het belang van de Unie nodig achtte, verzameld en gecontroleerd. Krachtens artikel 16 van de basisverordening zijn controlebezoeken ter plaatse verricht bij de volgende onderneming: Producenten in de Unie: — Saint-Gobain Adfors s.r.o, Litomysl, Tsjechië (“Saint-Gobain”) — Valmieras Stikla Skiedra AS, Valmier, Letland (“Valmiera”) Producenten-exporteurs in de VRC: — Henan Guangyuan New Material Co., Ltd (“Henan Guangyuan”) 1.7. Onderzoektijdvak en beoordelingsperiode (25) Het onderzoek naar de dumping en de schade had betrekking op de periode van 1 januari 2023 tot en met 31 december 2023 (“het onderzoektijdvak”). Het onderzoek naar ontwikkelingen die relevant zijn voor de schadebeoordeling had betrekking op de periode van 1 januari 2020 tot aan het einde van het onderzoektijdvak (“de beoordelingsperiode”). 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (26) Het onderzoek heeft betrekking op glasvezelgarens, al dan niet getwist, met uitzondering van glasvezellonten, glasvezelkoorden en versneden vezels, momenteel ingedeeld onder de GN-codes ex 7019 13 00  en ex 7019 19 00  (Taric-codes 7019 13 00 10, 7019 13 00 15, 7019 13 00 20, 7019 13 00 25, 7019 13 00 30, 7019 13 00 50, 7019 13 00 87, 7019 13 00 94, 7019 19 00 30 en 7019 19 00 85). (27) Glasvezelgaren wordt gebruikt in een breed scala van toepassingen, bijvoorbeeld in geweven, gebreide, gevlochten of non-crimp stoffen, die vervolgens worden gebruikt om cementgebonden materialen te versterken zoals mortel of elastomeer, thermoplastische en thermohardende harsen in de composietindustrie. Het wordt bijvoorbeeld gebruikt in auto’s, accu’s van elektrische voertuigen, vrachtwagens, bussen, treinen, windmolenbladen, vliegtuigen, voor isolatie van gebouwen, rook- en brandbeveiliging, akoestische isolatie, filtratie (lucht, metaal, stof en vloeistof), elektrische isolatie enz. (28) Op 25 maart 2024 heeft de Commissie, in reactie op een verzoek van een Chinese producent-exporteur, een mededeling bij het dossier bekendgemaakt waarin de productdefinitie is verduidelijkt. In de mededeling is verduidelijkt dat continugarens met een hoog silicagehalte zijn opgenomen in de definitie van het onderzochte product, terwijl versneden vezels, ongeacht het glastype en ongeacht de lengte, van de definitie van het onderzochte product zijn uitgesloten. De belanghebbenden werd verzocht opmerkingen in te dienen, maar geen van hen heeft dat gedaan. 2.2. Betrokken product (29) Bij het betrokken product gaat het om het onderzochte product van oorsprong uit China. 2.3. Soortgelijk product (30) Uit het onderzoek is gebleken dat de volgende producten dezelfde fysische, chemische en technische basiseigenschappen hebben en voor dezelfde basisdoeleinden worden gebruikt: — het betrokken product bij uitvoer naar de Unie; — het onderzochte product dat in de VRC wordt geproduceerd en aldaar op de binnenlandse markt wordt verkocht, alsmede — het onderzochte product dat in de Unie door de bedrijfstak van de Unie wordt geproduceerd en aldaar wordt verkocht. (31) De Commissie heeft in dit stadium beslist dat die producten derhalve soortgelijke producten zijn in de zin van artikel 1, lid 4, van de basisverordening. 3. DUMPING 3.1. Procedure voor de vaststelling van de normale waarde op grond van artikel 2, lid 6 bis, van de basisverordening (32) Aangezien er bij de opening van het onderzoek voldoende bewijsmateriaal beschikbaar was dat wees op het bestaan van verstoringen van betekenis in de zin van artikel 2, lid 6 bis, punt b), van de basisverordening met betrekking tot de VRC, achtte de Commissie het passend om met betrekking tot de producenten-exporteurs uit dit land het onderzoek te openen uit hoofde van artikel 2, lid 6 bis, van de basisverordening. (33) Om de benodigde gegevens voor de mogelijke toepassing van artikel 2, lid 6 bis, van de basisverordening te verzamelen, heeft de Commissie bijgevolg in het bericht van inleiding alle producenten-exporteurs in China verzocht informatie over de basisproducten voor de productie van glasvezelgarens te verstrekken. Twee producenten-exporteurs (Jiangsu Jiuding Special Fiber Co., Ltd en Chongqing Tianze New Material Corp.) hebben de relevante informatie verstrekt. (34) Om de informatie te verkrijgen die zij voor haar onderzoek met betrekking tot de vermeende verstoringen van betekenis nodig achtte, heeft de Commissie de Chinese overheid een vragenlijst toegezonden. Bovendien heeft de Commissie in punt 5.3.2 van het bericht van inleiding alle belanghebbenden uitgenodigd om binnen 37 dagen na de datum van bekendmaking van dat bericht in het Publicatieblad van de Europese Unie hun standpunt kenbaar te maken, informatie in te dienen en ondersteunend bewijsmateriaal te verstrekken ten aanzien van de toepassing van artikel 2, lid 6 bis, van de basisverordening. (35) De Chinese overheid heeft niet binnen de daarvoor gestelde termijn op de vragenlijst gereageerd en evenmin opmerkingen ingediend over de toepassing van artikel 2, lid 6 bis, van de basisverordening. Vervolgens heeft de Commissie de Chinese overheid ervan in kennis gesteld dat zij overeenkomstig artikel 18 van de basisverordening de beschikbare gegevens zou gebruiken om het bestaan van verstoringen van betekenis in de VRC vast te stellen. (36) In het bericht van inleiding heeft de Commissie ook vermeld dat zij, gezien het beschikbare bewijs, wellicht op grond van artikel 2, lid 6 bis, punt a), van de basisverordening een geschikt representatief land zou moeten selecteren om de normale waarde vast te stellen op basis van niet-verstoorde prijzen of benchmarks. (37) Op 19 april 2024 heeft de Commissie de belanghebbenden door middel van een mededeling (“de eerste mededeling”) op de hoogte gebracht van de relevante bronnen die zij voornemens was te gebruiken om de normale waarde vast te stellen. In die mededeling heeft de Commissie een lijst verstrekt van alle productiefactoren zoals grondstoffen, arbeid en energie die bij de productie van glasvezelgarens een rol spelen. Daarnaast heeft de Commissie op basis van de criteria voor de keuze van niet-verstoorde prijzen of benchmarks Brazilië, Maleisië, Mexico, Thailand en Turkije als mogelijk geschikte representatieve landen aangewezen. (38) Over de eerste mededeling heeft de Commissie opmerkingen ontvangen van de klager en van Henan Guangyuan. In punt 3 .2 wordt nader op deze opmerkingen ingegaan. (39) Op 27 juni 2024 heeft de Commissie de belanghebbenden door middel van een tweede mededeling (“de tweede mededeling”) op de hoogte gebracht van de relevante bronnen die zij voornemens was te gebruiken om de normale waarde vast te stellen, met Turkije als het representatieve land. Voorts heeft zij de belanghebbenden meegedeeld dat zij de verkoopkosten, algemene kosten en administratiekosten (“VAA-kosten”) en de winst zou vaststellen op basis van de financiële gegevens over het jaar 2023 zoals die beschikbaar zijn voor de Turkse groep Türkiye Şişe ve Cam Fabrikaları A.Ş (“de Sisecam-groep”), een producent van glasvezelgarens in het representatieve land. (40) Over de tweede mededeling heeft de Commissie opmerkingen ontvangen van de klager. In punt 3.2 wordt in detail op deze opmerkingen ingegaan. (41) Na de ontvangen opmerkingen en informatie te hebben geanalyseerd, kwam de Commissie tot de conclusie dat Turkije een geschikt representatief land was waarvan de niet-verstoorde prijzen en kosten zouden worden gebruikt voor de vaststelling van de normale waarde. De onderliggende redenen voor die keuze worden nader beschreven in punt 3.2.2. 3.2. Normale waarde (42) Artikel 2, lid 1, van de basisverordening bepaalt het volgende: “De normale waarde is normaal gebaseerd op de prijzen die door onafhankelijke afnemers in het land van uitvoer in het kader van normale handelstransacties worden betaald of dienen te worden betaald.” (43) Artikel 2, lid 6 bis, punt a), van de basisverordening bepaalt echter het volgende: “Wanneer […] wordt vastgesteld dat het wegens het bestaan van verstoringen van betekenis in de zin van punt b) in het land van uitvoer niet passend is gebruik te maken van de binnenlandse prijzen en kosten in dat land, wordt de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen”, en “omvat [deze] een niet-verstoord en redelijk bedrag voor administratiekosten, verkoopkosten en algemene kosten en voor winst” (hierna wordt naar “administratiekosten, verkoopkosten en algemene kosten” verwezen met “VAA-kosten”). Zoals hieronder verder wordt toegelicht, heeft de Commissie in het onderhavige onderzoek geconcludeerd dat het op basis van het beschikbare bewijs, en gezien het gebrek aan medewerking van de Chinese overheid en de geringe mate van medewerking van de producenten-exporteurs, passend was om artikel 2, lid 6 bis, van de basisverordening toe te passen. 3.2.1. Bestaan van verstoringen van betekenis (44) In haar recente onderzoeken betreffende de glasvezelsector in de VRC ( 5 ) heeft de Commissie vastgesteld dat er sprake was van verstoringen van betekenis in de zin van artikel 2, lid 6 bis, punt b), van de basisverordening. (45) In die onderzoeken heeft de Commissie vastgesteld dat er sprake was van aanzienlijk overheidsingrijpen in China, wat leidt tot een verstoring van de effectieve toewijzing van middelen overeenkomstig de marktbeginselen ( 6 ) . De Commissie heeft met name geconcludeerd dat de Chinese overheid niet alleen nog steeds een aanzienlijk deel van de glasvezelsector in handen heeft als bedoeld in artikel 2, lid 6 bis, punt b), eerste streepje, van de basisverordening ( 7 ) , maar zich ook kan mengen in de prijzen en kosten via overheidsaanwezigheid in ondernemingen zoals bedoeld in artikel 2, lid 6 bis, punt b), tweede streepje, van de basisverordening ( 8 ) . De Commissie heeft verder vastgesteld dat de aanwezigheid van en het ingrijpen van de overheid op de financiële markten, alsmede bij de levering van grondstoffen en basisproducten, een aanvullend verstorend effect hebben op de markt. In feite leidt het planningssysteem van China er over de gehele linie toe dat middelen worden geconcentreerd in sectoren die door de Chinese overheid als strategisch of anderszins politiek belangrijk zijn bestempeld, in plaats van dat de allocatie overeenkomstig de marktwerking plaatsvindt ( 9 ) . Derhalve heeft de Commissie geconcludeerd dat de Chinese faillissements- en eigendomswetgeving niet naar behoren functioneert in de zin van artikel 2, lid 6 bis, punt b), vierde streepje, van de basisverordening, en dus verstoringen veroorzaakt, met name wanneer in China insolvente ondernemingen op de been worden gehouden en grondgebruiksrechten worden toegewezen ( 10 ) . In dezelfde geest heeft de Commissie vastgesteld dat in de glasvezelsector sprake was van verstoringen van loonkosten in de zin van artikel 2, lid 6 bis, punt b), vijfde streepje, van de basisverordening ( 11 ) , alsmede van verstoringen op de financiële markten in de zin van artikel 2, lid 6 bis, punt b), zesde streepje, van de basisverordening, met name wat de toegang tot kapitaal voor ondernemingen in China betreft ( 12 ) . (46) Net als in haar vorige onderzoek betreffende de glasvezelsector in de VRC heeft de Commissie in het onderhavige onderzoek onderzocht of het wegens het bestaan van verstoringen van betekenis in de zin van artikel 2, lid 6 bis, punt b), van de basisverordening al dan niet passend was om gebruik te maken van de binnenlandse prijzen en kosten in de VRC. Daartoe heeft de Commissie gebruikgemaakt van het beschikbare bewijsmateriaal in het dossier, met inbegrip van het bewijsmateriaal in het verzoek, alsmede in het werkdocument van de diensten van de Commissie over verstoringen van betekenis in de economie van de Volksrepubliek China met het oog op handelsbeschermingsonderzoeken (“het rapport”) ( 13 ) , dat op openbaar beschikbare bronnen is gebaseerd en dat de Commissie aan het dossier heeft toegevoegd. Bij deze analyse is niet alleen gekeken naar het aanzienlijke overheidsingrijpen in de economie van de VRC in het algemeen, maar ook naar de specifieke marktsituatie in de sector die het onderzochte product omvat. De Commissie heeft deze bewijselementen verder aangevuld met haar eigen onderzoek naar de verschillende criteria die relevant zijn om het bestaan van verstoringen van betekenis in China te bevestigen, zoals die ook in het kader van haar eerdere onderzoeken in dit verband zijn vastgesteld. (47) De klager heeft aangevoerd dat er voldoende overtuigend voorlopig bewijsmateriaal is dat wijst op ingrijpen door de Chinese overheid in de sector glasvezelgarens in de VRC dat tot verstoringen van betekenis heeft geleid, wat weer de vaststelling van de normale waarde overeenkomstig artikel 2, lid 6 bis, van de verordening rechtvaardigt. (48) Om zijn standpunt te onderbouwen heeft de klager de onderstaande elementen benadrukt, die resulteren in een aanzienlijke verstoring van de sector glasvezelgarens in de VRC. (49) Ten eerste is er in de sector in aanzienlijke mate sprake van ondernemingen die in handen zijn van de staat, waarover deze zeggenschap heeft of waarop deze beleidstoezicht uitoefent:| — de sector glasvezelgarens wordt gekenmerkt door een hoge mate van staatseigendom, waarbij verschillende Chinese garenproducenten staatsondernemingen zijn of deel uitmaken van staatsconglomeraten (Jushi en Taishan Fiberglass zijn beide in handen van hetzelfde moederbedrijf in staatseigendom, CNBM; CPIC is uiteindelijk eigendom van de staatsonderneming Yuntianhua Group; Shandong Fiberglass maakt deel uit van de staatsonderneming Shandong Energy Group); — de Chinese overheid is ook eigenaar van verschillende toeleveranciers, met name mijnbouw- en chemische ondernemingen; — de Chinese overheid oefent invloed uit via persoonlijke connecties, gezien de overlappende posities van talrijke individuen binnen de CCP en/of overheidsstructuren en binnen toonaangevende ondernemingen in de sector glasvezelgarens, zoals Jushi China, Taishan Fiberglass en CPIC; — de Chinese overheid onderhoudt ook nauwe banden met Chinese producenten van glasvezelgarens via brancheverenigingen. De Chinese federatie voor bouwmaterialen is bijvoorbeeld goedgekeurd door het Chinese Ministerie van Burgerzaken en opereert onder leiding en toezicht van de Commissie voor toezicht en beheer van activa van de Staatsraad; — als gevolg hiervan houden Chinese garenproducenten zich expliciet aan de CCP-richtlijnen en deze nauwe banden met de CCP/overheid maken het op hun beurt gemakkelijk voor Chinese producenten van glasvezelgarens (die in staatseigendom zijn) om ruime financiering te ontvangen van verschillende overheidsinstanties op verschillende niveaus, evenals van nationale financiële instellingen. (50) Ten tweede discrimineren het Chinese beleid en de maatregelen die van toepassing zijn op de sector voor glasvezelgarens ten gunste van binnenlandse leveranciers of beïnvloeden zij anderszins de vrije marktwerking: — de richting die de Chinese economie opgaat, wordt in grote mate bepaald door een planningssysteem waarin prioriteiten en doelen worden gesteld waarop de centrale en de lokale overheid zich moeten concentreren. De meest recente Chinese beleidsdocumenten met betrekking tot de sectoren voor “nieuwe materialen” en “glasvezel” bevestigen dat de Chinese overheid belang blijft hechten aan de sector en voornemens is in de sector in te grijpen om die vorm te geven in overeenstemming met het overheidsbeleid. Ondernemingen in deze sector profiteren van talrijke steunmechanismen, waaronder beleid inzake financiële ondersteuning, financiële en fiscale voorkeursbehandeling, steun voor O&O enz.; — talrijke voordelen voor de sector voor glasvezelgarens zijn vastgelegd in de volgende beleidsdocumenten: het nationale 14e vijfjarenplan; de routekaart “Made in China 2025”; de Catalogus van industrieën die buitenlandse investeringen aanmoedigen (editie 2022); de Catalogus met richtsnoeren voor de structurele aanpassing van de industrie van 2019, en ook in de Catalogus van richtsnoeren voor belangrijke nieuwe materialen van 2021; de Catalogus van hoogtechnologische uitgevoerde producten van China; de Wet inzake de vooruitgang van wetenschap en technologie van de VRC; het 14e vijfjarenplan voor de ontwikkeling van de glasvezelindustrie; het 14e vijfjarenplan voor de ontwikkeling van de grondstoffenindustrie; het 14e vijfjarenplan voor de ontwikkeling van de bouwmaterialenindustrie; het 14e vijfjarenplan voor de ontwikkeling van intelligente productie; het 14e vijfjarenplan van Zhejiang voor de ontwikkeling van de sector nieuwe materialen; het 14e vijfjarenplan van Shandong voor de bouwmaterialenindustrie; het 14e vijfjarenplan voor de hoogwaardige ontwikkeling van de maakindustrie in Chongqing; het 14e vijfjarenplan van de stad Jiujiang; (51) Ten derde zijn de kosten van vrijwel alle productiefactoren van glasvezelgarens in de VRC verstoord: — belangrijke grondstoffen, zoals kaolien en dolomiet, zijn onderhevig aan systemische verstoringen, waarbij de eerstgenoemde valt onder de relevante plannen voor de industrie voor minerale hulpbronnen en bouwmaterialen en de laatstgenoemde een van de aangemoedigde industrieën is voor de autonome regio Binnen-Mongolië in de catalogus voor buitenlandse investeringen in Centraal- en West-China; — wat energie betreft, grijpt de Chinese overheid aanzienlijk en systematisch in op de Chinese energiemarkt. De elektriciteits- en gasprijzen zijn gereguleerd en in het kader van verschillende beleidsmaatregelen van de staat mogen grote belangrijke gebruikers van elektriciteit een bepaalde hoeveelheid elektriciteit rechtstreeks van elektriciteitsproducenten kopen tegen prijzen die lager zijn dan die welke door de netwerkleveranciers worden aangeboden. Dergelijke steunregelingen bestaan ook in Jiangsu (waar de producenten Jiangsu Changhai en Taichia Glass Fiber zijn gevestigd) en in Shandong (waar Taishan Fiberglass is gevestigd); — alle grond in China is eigendom van de staat, die ook beslist over de toewijzing ervan; — de loonkosten in de glasvezelsector, waaronder ook de sector voor glasvezelgarens, zijn verstoord, omdat een systeem van marktgebaseerde lonen zich in China niet volledig kan ontwikkelen omdat het recht op collectieve organisatie van werknemers en werkgevers wordt belemmerd. Bovendien wordt de mobiliteit van werknemers in China beperkt door het systeem van registratie van huishoudens, dat de toegang tot het volledige scala van socialezekerheids- en andere voorzieningen beperkt tot de lokale inwoners van een bepaald administratief gebied. (52) Ten vierde wordt toegang tot financiering en kapitaal in de glasvezelsector verleend door instellingen die de doelstellingen van het overheidsbeleid uitvoeren of anderszins in hun werking niet onafhankelijk handelen ten opzichte van de staat: — het Chinese financiële stelsel wordt gekenmerkt door een sterke positie van staatsbanken, die bij het verlenen van toegang tot financiering rekening houden met andere criteria dan de economische levensvatbaarheid van een project. Dienovereenkomstig wordt de directe financiering gericht op sectoren die door de overheid zijn aangewezen als aangemoedigd of anderszins belangrijk; — vanwege hun status lijken Chinese producenten van glasvezelgarens gemakkelijk toegang te hebben tot preferentiële leningen, waaronder kredieten, leningen en geldmarktinstrumenten van Chinese (staats)banken. (53) De Chinese overheid heeft geen opmerkingen ingediend of bewijsmateriaal verstrekt ter ondersteuning of weerlegging van het bestaande bewijsmateriaal in het dossier en over de aanwezigheid van verstoringen van betekenis en/of de geschiktheid van de toepassing van artikel 2, lid 6 bis, van de basisverordening in het onderhavige geval. (54) De Chinese overheid heeft nog steeds een aanzienlijk deel van de sector voor glasvezelgarens in handen of heeft hier zeggenschap over in de zin van artikel 2, lid 6 bis, punt b), eerste streepje, van de basisverordening. Aangezien de Chinese exporteurs van het onderzochte product amper medewerking verleenden, kon de exacte verhouding tussen de producenten in particuliere en in overheidseigendom niet worden vastgesteld. Niettemin werd in het onderzoek bevestigd dat de drie grootste producenten in de glasvezelsector, namelijk Jushi, Taishan Fiberglass en CPIC, ofwel volledig in handen van de staat zijn, of dat de staat er een meerderheidsbelang in heeft. Deze drie producenten vertegenwoordigen ongeveer 60 % van de Chinese glasvezelproducenten, waarbij Jushi met 33 % het grootste aandeel van de Chinese markt heeft ( 14 ) . (55) Zowel staats- als particuliere ondernemingen in de sector voor glasvezelgarens staan onder beleidstoezicht en krijgen beleidsadvies. De meest recente Chinese beleidsdocumenten met betrekking tot de sector voor glasvezelgarens bevestigen dat de Chinese overheid belang blijft hechten aan de sector en voornemens is in de sector in te grijpen om die vorm te geven in overeenstemming met het overheidsbeleid. Dit blijkt bijvoorbeeld uit het 14e vijfjarenplan voor de ontwikkeling van de grondstoffenindustrie, waarin de sector, met name glasvezels voor speciale doeleinden, wordt vermeld bij de materialen waarvoor het plan de technologische innovatie beleidsmatig zal ondersteunen ( 15 ) . Ook worden glasvezels in de Catalogus van richtsnoeren voor de structurele aanpassing van de industrie ( 16 ) (versie van 2024) en de Catalogus van richtsnoeren voor belangrijke nieuwe materialen die in aanmerking komen voor eerste gebruiks-/demonstratieprogramma’s ( 17 ) (versie van 2024) genoemd onder de aangemoedigde sectoren. (56) Ook op provinciaal niveau zijn voorbeelden te vinden van het voornemen van de Chinese autoriteiten om toezicht te houden op en sturing te geven aan de ontwikkelingen van de sector, zoals in Shandong, een provincie die specifiek met betrekking tot de sectoren glasvezels en composietmaterialen voornemens is “toonaangevende ondernemingen die de ruggengraat van de sector vormen, een invloedrijk merk voeren en een grote aantrekkingskracht, sterke integratiecapaciteiten en een stuwend effect op industrieketens en -clusters hebben, actief te bevorderen, en sector-, regio- en eigenaar-overschrijdende fusies en reorganisaties van ondernemingen te ondersteunen” en om “hoogwaardige glasvezels en producten te ontwikkelen [en] de ontwikkeling van ultrafijne, zeer sterke, zeer elastische, alkalibestendige, laag-diëlektrische glasvezels, glasvezels met een lage expansie, glasvezels met een hoog gehalte aan siliciumdioxide, afbreekbare glasvezels, glasvezels met een speciaal gevormde doorsnede en andere hoogwaardige glasvezels en glasvezelproducten aan te moedigen. Daarbij ligt de nadruk op de behoeften met betrekking tot elektronische informatie, ruimtevaart, nieuwe energie, grootschalige fokkerijen, tuinbouwkassen en andere gebieden, onderzoek naar en ontwikkeling en bevordering van glasvezelversterkte thermoplastische en thermisch geharde composietproducten, en glasvezelcomposietroosters voor infrastructuurprojecten” ( 18 ) . Het 14e vijfjarenplan van Chongqing voor de ontwikkeling van strategische en opkomende industrieën voorziet evenzeer in “uitbreiding van de industriële ketens voor hoogwaardige glasvezels en composietmaterialen” en “versnelde aanleg van projecten zoals de […] productielijn voor hoogwaardige glasvezels met een jaarlijkse productie van 150 000 ton, en van de productiebasis van ultrafijne glasvezels en composietmaterialen, om de productiecapaciteit van hoogwaardige glasvezels en composietmaterialen te vergroten” ( 19 ) . De nadruk op glasvezels komt ook naar voren in planningsdocumenten van andere provincies, zoals Guangxi ( 20 ) , Hubei ( 21 ) en Zhejiang ( 22 ) . (57) Wat betreft de mogelijkheid van de Chinese overheid tot inmenging in de prijzen en kosten in de zin van artikel 2, lid 6 bis, punt b), tweede streepje, van de basisverordening via overheidsaanwezigheid in bedrijven, geldt dat vele producenten van het onderzochte product op hun websites uitdrukkelijk melding maken van partijopbouwende activiteiten, of partijleden onder de directieleden hebben en hun banden met de CCP onderstrepen. (58) Zo is de voorzitter van de raad van bestuur van Jushi tevens de adjunct-secretaris van het partijcomité bij de CNBM ( 23 ) . Evenzo bekleedt de voorzitter van de raad van bestuur van Sinoma Science and Technology, de houdstermaatschappij van Taishan Fiberglass, de functie van secretaris van het partijcomité, terwijl de directeur van Sinoma Science and Technology de adjunct-secretaris van het partijcomité is ( 24 ) . Bij CPIC bekleedt de vicevoorzitter van de raad van bestuur en de uitvoerend directeur tegelijkertijd de functie van adjunct-secretaris van het partijcomité, terwijl de groepsvoorzitter van de moederonderneming van CPIC tevens secretaris van het partijcomité is en de vicevoorzitter van de groep ook adjunct-secretaris van dat comité is ( 25 ) . (59) Bovendien wordt in artikel 195 van de statuten van Jushi uitdrukkelijk voorzien in rechtstreeks toezicht van de partij op essentiële bedrijfsaangelegenheden: “het partijcomité van de onderneming bespreekt en beslist over de belangrijkste bedrijfsaangelegenheden in overeenstemming met de voorschriften”, waarbij het partijcomité voornamelijk tot taak heeft “belangrijke kwesties aangaande de bedrijfsvoering van de onderneming te bestuderen en te bespreken, en de aandeelhoudersvergadering, de raad van bestuur, de raad van toezichthouders en de directie te ondersteunen bij de uitoefening van hun bevoegdheden overeenkomstig de wet”, alsook “het leiderschap en de controle over de selectie en aanstelling van het personeel van de onderneming te versterken en goed werk te leveren bij de opbouw van de directie, het kader en de talentenpool van de onderneming” ( 26 ) . (60) Voorts vierde Taishan Fiberglass de 100e verjaardag van de oprichting van de CCP, waarbij de secretaris van het partijcomité van de onderneming een toespraak hield: “De dertig jaar van hervorming, innovatie en ontwikkeling van Taishan Fiberglass staan gelijk aan dertig jaar van vasthouden aan en versterken van het leiderschap van de Partij, dertig jaar van erven en voortzetten van de geweldige levenskracht van de Partij, en dertig jaar van vruchtbare resultaten bij partijopbouw, hervorming en ontwikkeling, productie en bedrijfsvoering” ( 27 ) . De statuten van de Jushi-groep stellen dat een van hun belangrijkste verantwoordelijkheden is om “de gedachten van Xi Jinping over het socialisme met Chinese kenmerken uit te voeren voor een nieuw tijdperk, de theorie van de Partij te bestuderen en bekend te maken, de principes en het beleid van de Partij uit te voeren, toezicht te houden op en te zorgen voor de uitvoering van belangrijke besluiten en regelingen van het centraal comité van de Partij en de resoluties van partijorganisaties op een hoger niveau in de onderneming; belangrijke bedrijfsmanagementkwesties van de onderneming te bestuderen en te bespreken, en de aandeelhoudersvergadering, de raad van bestuur, de raad van toezichthouders en de directie te ondersteunen bij het uitoefenen van hun bevoegdheden in overeenstemming met de wet” ( 28 ) . (61) Voorts wordt in de sector glasvezelgarens een beleid gehanteerd dat discrimineert ten gunste van binnenlandse producenten of dat de markt anderszins beïnvloedt in de zin van artikel 2, lid 6 bis, punt b), derde streepje, van de basisverordening. Hoewel het industriebeleid doorgaans betrekking heeft op meerdere sectoren, is de sector glasvezelgarens onderworpen aan talrijke plannen, richtsnoeren, richtlijnen en andere beleidsdocumenten die op nationaal, regionaal en gemeentelijk niveau zijn uitgegeven (zie ook de overwegingen 56 en 57). Dat beleid druist soms regelrecht in tegen de marktkrachten, bijvoorbeeld het driejarig actieplan van Guangxi inzake strategische en opkomende industrieën, waarin de toekomstige productievolumes en groeipercentages op administratief niveau worden vastgesteld: “Tegen 2023 zal de productiewaarde van de sector nieuwe materialen oplopen tot 133 miljard yuan en de toegevoegde waarde tot 44 miljard yuan” ( 29 ) . (62) Samengevat heeft de Chinese overheid maatregelen getroffen om marktdeelnemers ertoe te bewegen zich aan de doelstellingen van het overheidsbeleid te houden, namelijk om aangemoedigde bedrijfstakken te ondersteunen, waaronder de productie van de belangrijkste basisproducten voor de vervaardiging van het onderzochte product. Dergelijke maatregelen belemmeren de vrije marktwerking. (63) Uit het onderhavige onderzoek is niet gebleken dat de discriminerende toepassing of ontoereikende handhaving van de faillissements- en eigendomswetgeving in de sector glasvezelgarens overeenkomstig artikel 2, lid 6 bis, punt b), vierde streepje, van de basisverordening, zoals vermeld in overweging 45, geen gevolgen zou hebben voor de producenten van het onderzochte product. (64) De sector glasvezelgarens wordt ook beïnvloed door de verstoringen van loonkosten in de zin van artikel 2, lid 6 bis, punt b), vijfde streepje, van de basisverordening, zoals ook vermeld in overweging 45. Deze sector staat derhalve zowel direct (bij het vervaardigen van het onderzochte product of de belangrijkste basisproducten) als indirect (bij het krijgen van toegang tot kapitaal of basisproducten van ondernemingen die in China aan hetzelfde arbeidsrechtstelsel onderworpen zijn) bloot aan deze verstoringen. (65) Bovendien is in het onderhavige onderzoek geen bewijsmateriaal overgelegd waaruit blijkt dat de sector glasvezelgarens niet wordt beïnvloed door overheidsingrijpen in het financiële stelsel in de zin van artikel 2, lid 6 bis, punt b), zesde streepje, van de basisverordening, zoals ook vermeld in overweging 45. Het aanzienlijke overheidsingrijpen in het financiële stelsel leidt er derhalve toe dat de marktomstandigheden op alle niveaus sterk worden beïnvloed. (66) Tot slot herinnert de Commissie eraan dat voor de productie van het onderzochte product een aantal basisproducten nodig is. Wanneer de producenten van het onderzochte product deze basisproducten inkopen of daarvoor een contract sluiten, zijn de prijzen die worden betaald (en die als hun kosten worden geregistreerd) blootgesteld aan dezelfde systemische verstoringen als hierboven genoemd. Zo maken leveranciers van basisproducten gebruik van arbeid die aan de verstoringen onderhevig is, en kunnen zij geld lenen dat onderhevig is aan de verstoringen in de financiële sector/kapitaaltoewijzing. Daarnaast zijn zij onderworpen aan het planningssysteem dat van toepassing is op alle overheidsniveaus en sectoren. (67) Dientengevolge zijn niet alleen de binnenlandse verkoopprijzen van het onderzochte product ongeschikt om te worden gebruikt in de zin van artikel 2, lid 6 bis, punt a), van de basisverordening, maar geldt dat ook voor alle kosten voor basisproducten (waaronder grondstoffen, energie, grond, financiering, arbeid enz.), omdat de prijsvorming ervan wordt beïnvloed door aanzienlijk overheidsingrijpen, zoals beschreven in de delen I en II van het rapport. Het overheidsingrijpen dat met betrekking tot de toewijzing van kapitaal, grond, arbeid, energie en grondstoffen is beschreven, vindt namelijk plaats in heel de VRC. Dit betekent bijvoorbeeld dat een basisproduct dat zelf in de VRC is geproduceerd door de combinatie van een reeks productiefactoren aan verstoringen van betekenis onderhevig is. Hetzelfde geldt voor het basisproduct van het basisproduct enz. (68) Op 29 april 2024 heeft Henan Guangyuan een aantal opmerkingen ingediend en daarbij opgemerkt dat artikel 2, lid 6 bis, punt a), van de basisverordening het vereiste bevat dat voor elke exporteur en producent afzonderlijk een beoordeling van de verstoringen van betekenis wordt uitgevoerd. In dat opzicht betoogde Henan Guangyuan dat er geen verstoringen van betekenis zouden zijn met betrekking tot haar productiekosten. (69) De Commissie heeft opgemerkt dat, afgezien van een verwijzing naar het antwoord op de vragenlijst (waarin op zijn beurt niets wordt gezegd over verstoringen van betekenis op grond van artikel 2, lid 6 bis, van de basisverordening, behalve dat wordt gesteld dat de onderneming verschillende grondstoffen tegen internationale prijzen inkoopt), Henan Guangyuan geen argumenten heeft aangevoerd die de analyse van de verstoringen van betekenis in twijfel zouden kunnen trekken. Het bestaan van verstoringen van betekenis die aanleiding geven tot de toepassing van artikel 2, lid 6 bis, van de basisverordening wordt op landelijk niveau vastgesteld. Als het bestaan van verstoringen van betekenis wordt vastgesteld, is artikel 2, lid 6 bis, van de basisverordening in beginsel van toepassing op alle producenten-exporteurs in de VRC en heeft het betrekking op alle kosten in verband met hun productiefactoren. Dezelfde bepaling van de basisverordening voorziet in het gebruik van binnenlandse kosten waarvan met positief bewijs is vastgesteld dat zij niet onderhevig zijn aan verstoringen van betekenis. Hoewel Henan Guangyuan geen accuraat en passend bewijsmateriaal heeft overgelegd over niet-verstoorde prijzen en kosten, weerspiegelen de berekeningen met betrekking tot Henan Guangyuan in ieder geval de door de onderneming zelf verstrekte gegevens, met inbegrip van de productiefactoren en bedragen zoals gerapporteerd door de onderneming in haar antwoorden op de vragenlijst, maar waarbij terdege rekening wordt gehouden met het bestaan en de gevolgen van verstoringen van betekenis in China, in overeenstemming met de bepalingen van de basisverordening, en met name met artikel 2, lid 6 bis. (70) Samengevat is uit het beschikbare bewijsmateriaal gebleken dat de prijzen en kosten van het onderzochte product, waaronder de kosten van grondstoffen, energie en arbeid, niet door vrije marktwerking tot stand zijn gekomen omdat zij worden beïnvloed door aanzienlijk overheidsingrijpen in de zin van artikel 2, lid 6 bis, punt b), van de basisverordening, zoals blijkt uit de daadwerkelijke of mogelijke gevolgen van een of meer van de daarin genoemde relevante factoren. Op grond daarvan is de Commissie tot de conclusie gekomen dat het in dit geval niet passend is om voor de vaststelling van de normale waarde gebruik te maken van de binnenlandse prijzen en kosten. Bijgevolg heeft de Commissie de normale waarde voor Henan Guangyuan uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen, dat wil zeggen in dit geval aan de hand van de overeenkomstige productie- en verkoopkosten in een passend representatief land in overeenstemming met artikel 2, lid 6 bis, punt a), van de basisverordening en zoals wordt besproken in het volgende punt. 3.2.2. Representatief land Algemene opmerkingen (71) De keuze voor het representatieve land is gemaakt op basis van de volgende criteria uit hoofde van artikel 2, lid 6 bis, van de basisverordening: — een niveau van economische ontwikkeling vergelijkbaar met dat van de VRC. Hiertoe heeft de Commissie aan de hand van de databank van de Wereldbank ( 30 ) landen gebruikt met een bruto nationaal inkomen per inwoner dat vergelijkbaar is met dat van de VRC; — de productie van het onderzochte product in dat land; — de beschikbaarheid van relevante openbare gegevens in het representatieve land; — wanneer er sprake is van meer dan één mogelijk representatief land, werd, indien van toepassing, de voorkeur gegeven aan het land met een toereikend niveau van sociale en milieubescherming. (72) Zoals toegelicht in de overwegingen 37 tot en met 41, heeft de Commissie bij het dossier twee mededelingen aangaande de bronnen voor de vaststelling van de normale waarde bekendgemaakt: de eerste mededeling van 19 april 2024 (hierna “de eerste mededeling” genoemd) ( 31 ) en de tweede mededeling van 27 juni 2024 (hierna “de tweede mededeling” genoemd) ( 32 ) . (73) In deze mededelingen werden de feiten en het bewijsmateriaal beschreven die aan de relevante criteria ten grondslag liggen en werd ingegaan op de opmerkingen die van de partijen over deze elementen en de relevante bronnen zijn ontvangen. (74) In de tweede mededeling over de productiefactoren heeft de Commissie de belanghebbenden in kennis gesteld van haar voornemen om Turkije in het onderhavige geval als een geschikt representatief land aan te merken indien het bestaan van verstoringen van betekenis in de zin van artikel 2, lid 6 bis, van de basisverordening zou worden bevestigd. Een niveau van economische ontwikkeling vergelijkbaar met dat van de VRC (75) In de eerste mededeling heeft de Commissie Brazilië, Maleisië, Mexico, Thailand en Turkije aangemerkt als landen die volgens de Wereldbank een vergelijkbaar niveau van economische ontwikkeling hebben als de VRC (dat wil zeggen dat zij door de Wereldbank op basis van het bruto nationaal inkomen elk als “hogermiddeninkomensland” worden ingedeeld) waarvan bekend was dat het onderzochte product daar wordt geproduceerd. (76) In haar opmerkingen op de eerste mededeling heeft Henan Guangyuan betoogd dat geen van de vijf landen het onderzochte product produceerde, maar de gegevens van de Commissie niet inhoudelijk weerlegd. Henan Guangyuan heeft voorts Taiwan en Hongkong voorgesteld als alternatieve representatieve landen. (77) De eerste mededeling levert het bewijs van de productie van glasvezelgarens, of op zijn minst de productie van een product in dezelfde algemene categorie en/of sector als het onderzochte product in alle vijf voorgestelde potentiële representatieve landen. Er waren daarom geen redenen om enig land uit te sluiten van de lijst in overweging 75. (78) Bovendien vallen noch Taiwan, noch Hongkong volgens de classificatie van de Wereldbank in de categorie “hogermiddeninkomensland”. Daarom werd het voorstel om Taiwan en Hongkong als representatieve landen te beschouwen verworpen. Relevante onmiddellijk beschikbare gegevens in het representatieve land (79) In de eerste mededeling heeft de Commissie aangegeven dat voor de landen die zijn aangemerkt als landen waar het onderzochte product wordt geproduceerd, namelijk Brazilië, Maleisië, Mexico, Thailand en Turkije, nader moest worden gecontroleerd of er openbare gegevens onmiddellijk beschikbaar waren, met name met betrekking tot de openbare financiële gegevens van producenten van het onderzochte product. (80) Wat Brazilië betreft, waren gedetailleerde, door de auditors goedgekeurde jaarrekeningen van de twee ondernemingen die glasvezelgarens produceren of een product in dezelfde algemene categorie en/of sector als glasvezelgarens, namelijk CPCI Brasil Fibras de Vidro Ltda en Owens Corning Fiberglass A.S. Ltda, niet onmiddellijk beschikbaar. De Commissie concludeerde dan ook dat Brazilië voor dit onderzoek niet als geschikt representatief land kon worden beschouwd. (81) Wat Maleisië betreft, dateerden de onmiddellijk beschikbare financiële gegevens voor Nippon Electric Glass (Malaysia) SDN BHD, de enige onderneming die glasvezelgarens of een product in dezelfde algemene categorie en/of sector als glasvezelgarens produceert, uit 2022, en kon dit land bijgevolg niet geschikt worden geacht voor het onderzoektijdvak, aangezien recentere gegevens beschikbaar waren voor een producent in Turkije, zoals hierna wordt toegelicht. Er zijn financiële gegevens voor 2023 beschikbaar voor de groep Nippon Electric Glass Co., Ltd, maar er ontbreekt gedetailleerde informatie die specifiek is voor glasvezelgarens of een vergelijkbaar product binnen dezelfde algemene categorie en/of sector. Bovendien is Nippon Electric Glass Co., Ltd een mondiale groep waarvan de financiële gegevens niet representatief zijn voor de situatie in Maleisië. Daarentegen biedt Turkije, zoals uiteengezet in de overwegingen 84 tot en met 86 en 119 tot en met 124, gedetailleerdere financiële gegevens, aangezien de VAA-kosten beschikbaar zijn voor de industriële glassector in Turkije en de winst beschikbaar is voor een dochteronderneming in Turkije die alleen glasvezelgarens en producten in dezelfde algemene categorie/sector produceert. De Commissie concludeerde dan ook dat Maleisië voor dit onderzoek niet als een geschikt representatief land kon worden beschouwd. (82) Wat Mexico betreft, waren de jaarrekeningen van de twee ondernemingen die glasvezelgarens produceren of een product in dezelfde algemene categorie en/of sector als glasvezelgarens, namelijk Ferguson Fibers de Mexico SA DE CF en Saint-Gobain Mexico, niet onmiddellijk beschikbaar. De Commissie concludeerde dan ook dat Mexico voor dit onderzoek niet als geschikt representatief land kon worden beschouwd. (83) Wat Thailand betreft, dateerden de onmiddellijk beschikbare financiële gegevens voor Asia Composite Material (Thailand) Co., Ltd, de enige onderneming die glasvezelgarens produceert of een product in dezelfde algemene categorie en/of sector, uit 2022, en kon dit land bijgevolg niet geschikt worden geacht voor het onderzoektijdvak, aangezien recentere gegevens beschikbaar waren voor een producent in Turkije, zoals hierna wordt toegelicht. Bovendien bestrijken de gegevens voor 2022 alle bedrijfsactiviteiten, waarbij gedetailleerde financiële informatie ontbreekt die specifiek is voor glasvezelgarens of een vergelijkbaar product binnen dezelfde algemene categorie en/of sector. Turkije biedt daarentegen gedetailleerdere financiële gegevens. Voor een andere Thaise onderneming, Thai United Glass Fiber Co Ltd, een producent van glasvezelmatten die kunnen worden beschouwd als producten binnen dezelfde algemene categorie of sector als glasvezelgarens, dateren de openbaar beschikbare gegevens ook uit 2022 en ontbrak ook de granulariteit die beschikbaar was voor Turkije. De Commissie concludeerde dan ook dat Thailand voor dit onderzoek niet als geschikt representatief land kon worden beschouwd. (84) Met betrekking tot Turkije zijn voor het onderzoektijdvak geconsolideerde jaarrekeningen beschikbaar voor Türkiye Şişe ve Cam Fabrikaları A.Ş group (“de Sisecam-groep”) ( 33 ) . De Sisecam-groep is actief in diverse glasgerelateerde sectoren: architectonisch glas, industrieel glas, glaswerk, glazen verpakkingen. Wat glasvezels betreft, beweerde de groep in 2022 een productiecapaciteit van 70 000 ton en een productie van 62 000 ton te hebben ( 34 ) . (85) De Sisecam-groep heeft een dochteronderneming die is gespecialiseerd in glasvezel: Şişecam Balıkesir Cam Elyaf Fabrikası (“Sisecam Elyaf”) ( 35 ) . Sisecam Elyaf produceert e-glasrovings, versneden vezels en matten van gesneden strengen. Rovings, versneden vezels en matten van gesneden strengen zijn niet het onderzochte product, maar het productieproces deelt essentiële stappen met rovings: de voorbereiding van de grondstoffen, het smelten in de oven, de extrusie van het gesmolten glas door de gaten van doorvoerbussen ( 36 ) om de glasfilamenten te vormen, het aanbrengen van de coating ( 37 ) , het verzamelen en opwikkelen van de filamenten op spoelen. Zij worden dus beschouwd als producten uit dezelfde algemene categorie als het onderzochte product. De Commissie concludeert dan ook dat Sisecam Elyaf ofwel het onderzochte product produceert, ofwel producten produceert in dezelfde algemene categorie als het onderzochte product. In termen van omzet vertegenwoordigt Sisecam Elyaf 13 % van het industriële glassegment van de Sisecam-groep waartoe zij behoort. (86) In de geconsolideerde jaarrekeningen van de Sisecam-groep worden de winst van Sisecam Elyaf en de VAA-kosten van het industriële glassegment vermeld. (87) De Commissie heeft ook de invoer van de belangrijkste productiefactoren in Turkije geanalyseerd. Uit de analyse van de invoer van de belangrijkste productiefactoren bleek dat Turkije over het geheel genomen aanzienlijke en representatieve hoeveelheden van de meeste belangrijke grondstoffen tegen niet-verstoorde prijzen importeerde. Turkije importeert als grootste producent ter wereld van een van de grondstoffen (gemalen colemaniet) die grondstof echter niet. Ook het invoervolume van een andere grondstof (kwartsmeel) bleek in Turkije laag te zijn, waardoor de betrouwbaarheid van de invoerprijzen in twijfel werd getrokken. Voor deze twee grondstoffen heeft de Commissie gebruikgemaakt van invoergegevens van Maleisië, aangezien dit land het enige potentieel representatieve land was met een hoog invoervolume van beide producten en het land alleen als representatief land werd afgewezen wegens een gebrek aan recente en voldoende gedetailleerde financiële gegevens over zijn producent. Uit de tweede mededeling bleek ook dat het volume van de invoer uit de VRC en de landen vermeld in bijlage I bij Verordening (EU) 2015/755 van het Europees Parlement en de Raad ( 38 ) naar Maleisië (voor gemalen colemaniet en kwartsmeel) en Turkije (voor de overige grondstoffen) het gebruik van deze landen als bron voor de niet-verstoorde prijzen niet uitsloot. (88) In het licht van bovenstaande overwegingen heeft de Commissie de belanghebbenden in de tweede mededeling meegedeeld dat zij voornemens was Turkije als passend representatief land, de Sisecam-groep als producent in het representatieve land en de invoer naar Maleisië van gemalen colemaniet en kwartsmeel overeenkomstig artikel 2, lid 6 bis, punt a), eerste streepje, van de basisverordening, te gebruiken om niet-verstoorde prijzen of benchmarks te verkrijgen voor de berekening van de normale waarde. (89) De belanghebbenden werd verzocht opmerkingen te maken over de geschiktheid van Turkije als representatief land, van de Sisecam-groep als producent in het representatieve land en van Maleisië met betrekking tot de invoer van gemalen colemaniet en kwartsmeel. Er werden geen opmerkingen ontvangen. (90) De oorspronkelijke selectie van mogelijke representatieve landen en van geschikte ondernemingen met openbaar beschikbare gegevens ontneemt de Commissie niet de mogelijkheid om die selectie en haar onderzoek in een later stadium aan te vullen of te verfijnen, onder meer door nieuwe suggesties te doen met betrekking tot mogelijke representatieve landen en vergelijkbare producten. Het doel van de mededelingen over productiefactoren is immers belanghebbenden te verzoeken opmerkingen bij het preliminaire onderzoek van de diensten van de Commissie in te dienen en, indien gegrond, alternatieven te ontvangen welke de diensten van de Commissie in aanmerking kunnen nemen. De mededelingen bevatten zelfs een specifieke bijlage om partijen te begeleiden bij de indiening van informatie over mogelijk bijkomende representatieve landen en/of ondernemingen met het oog op de toepassing van artikel 2, lid 6 bis, punt a), van de basisverordening. Niveau van sociale en milieubescherming (91) Aangezien was vastgesteld dat Turkije op grond van alle voornoemde factoren het enige geschikte representatieve land was, hoefde er op grond van alle voorgaande elementen geen beoordeling van het niveau van sociale en milieubescherming plaats te vinden overeenkomstig artikel 2, lid 6 bis, punt a), eerste streepje, laatste zin, van de basisverordening. 3.2.3. Conclusie (92) Gezien de analyse hierboven voldeed Turkije aan de criteria van artikel 2, lid 6 bis, punt a), eerste streepje, van de basisverordening om als geschikt representatief land te worden beschouwd. 3.2.4. Bronnen aan de hand waarvan de niet-verstoorde kosten zijn vastgesteld (93) In de eerste mededeling heeft de Commissie de productiefactoren vermeld zoals materialen, energie en arbeid waarvan de producenten-exporteurs bij de productie van het betrokken product gebruikmaken, en heeft zij de belanghebbenden verzocht om opmerkingen in te dienen en openbaar beschikbare informatie voor te stellen over niet-verstoorde waarden voor elk van de in die mededeling genoemde productiefactoren. (94) Vervolgens heeft de Commissie in de tweede mededeling verklaard dat zij, voor de berekening van de normale waarde overeenkomstig artikel 2, lid 6 bis, punt a), van de basisverordening, gebruik zou maken van de Global Trade Atlas (“GTA”) ( 39 ) om de niet-verstoorde kosten van de meeste productiefactoren, met name de grondstoffen, vast te stellen. Bovendien heeft de Commissie verklaard dat zij gebruik zou maken van de statistieken van het Turkse Instituut voor Statistiek ( 40 ) voor het vaststellen van de niet-verstoorde kosten van arbeid, aardgas, vloeibaar aardgas (“lng”) en stoom; de statistieken van de Regelgevende autoriteit voor de energiemarkt ( 41 ) voor het vaststellen van de niet-verstoorde elektriciteitskosten en de statistieken van het Investeringsbureau van het presidentschap van de Republiek Turkije ( 42 ) voor het vaststellen van de niet-verstoorde kosten van water. (95) In de tweede mededeling heeft de Commissie de belanghebbenden tevens geïnformeerd dat wegens het grote aantal productiefactoren van de producenten-exporteurs die volledige informatie hadden verstrekt en het verwaarloosbare relatieve aandeel van sommige grondstoffen in de totale productiekosten, deze verwaarloosbare items onder “verbruiksartikelen” werden gegroepeerd. De Commissie heeft tevens meegedeeld dat zij het percentage van de verbruiksartikelen van het totaal van de grondstofkosten zou berekenen, en dat percentage zou toepassen op de herberekende grondstofkosten wanneer zij gebruikmaakte van de vastgestelde niet-verstoorde benchmarks uit het geschikte representatieve land. 3.2.4.1.   Productiefactoren (96) Aan de hand van alle door de belanghebbenden verstrekte en tijdens de controlebezoeken verzamelde gegevens zijn voor de vaststelling van de normale waarde overeenkomstig artikel 2, lid 6 bis, punt a), van de basisverordening de volgende productiefactoren en bronnen daarvan in kaart gebracht: Tabel 1 Productiefactoren glasvezelgarens Productiefactor Goederencode Niet-verstoorde waarde Gegevensbron Grondstoffen Kwartsmeel 2506 10 0,566 CNY/kg Global Trade Atlas (“GTA”) ( 43 ) /MacMap ( 44 ) voor Maleisië Kaolinehoudende klei 250700800012 1,87 CNY/kg GTA/MacMap voor Turkije Gemalen colemaniet 2528 00 4,02 CNY/kg GTA/MacMap voor Maleisië Fluoriet (vloeispaat) 2529 22 5,23 CNY/kg GTA/MacMap voor Turkije Epoxylotion 3907 30 26,808 CNY/kg GTA/MacMap voor Turkije Platina 7110 11 224 880  CNY/kg GTA/MacMap voor Turkije Rodium 7110 31 1 105 006  CNY/kg GTA/MacMap voor Turkije Verbruiksartikelen Arbeid Arbeid N.v.t. 59,96 CNY/uur Turks Instituut voor Statistiek Energie Elektriciteit N.v.t. 0,89 CNY/kWh Turks Instituut voor Statistiek Aardgas N.v.t. 4,11 CNY/m 3 Turks Instituut voor Statistiek Vloeibaar aardgas (lng) N.v.t. 6,02 CNY/kg Turks Instituut voor Statistiek Stoom N.v.t. 124,25 CNY/GJ Turks Instituut voor Statistiek Water N.v.t. 4,96 CNY/m 3 Investeringsbureau van het presidentschap van de Republiek Turkije (97) De Commissie heeft een waarde voor de overhead-productiekosten opgenomen om de kosten te bestrijken die niet in de bovengenoemde productiefactoren zijn opgenomen. Deze methode is uiteengezet in punt 3.2.4.9. 3.2.4.2.   Grondstoffen (98) Met het oog op de vaststelling van de niet-verstoorde prijs van grondstoffen als geleverd aan de fabriekspoort van een producent in het representatieve land, heeft de Commissie als basis de gewogen gemiddelde invoerprijs (cif) voor het representatieve land gebruikt, zoals vermeld in de GTA, waarbij invoerrechten en vervoerskosten werden opgeteld. (99) Voor het representatieve land werd een invoerprijs vastgesteld als het gewogen gemiddelde van de eenheidsprijzen van de invoer uit alle derde landen, met uitzondering van de VRC en de in bijlage 1 bij Verordening (EU) 2015/755 ( 45 ) genoemde landen die geen lid zijn van de WTO. (100) De Commissie heeft besloten de invoer uit de VRC naar het representatieve land uit te sluiten, aangezien zij in punt 3.2.2 tot de conclusie is gekomen dat het niet passend is de binnenlandse prijzen en kosten in de VRC te gebruiken wegens de aanwezigheid van verstoringen van betekenis in de zin van artikel 2, lid 6 bis, punt b), van de basisverordening. Aangezien er geen bewijsmateriaal is waaruit blijkt dat dezelfde verstoringen niet gelijkelijk gevolgen hebben voor de voor uitvoer bestemde producten, was de Commissie van mening dat die verstoringen gevolgen hebben gehad voor de uitvoerprijzen. De overige volumes werden representatief geacht. (101) Voor een aantal productiefactoren vertegenwoordigden de door de meewerkende producent-exporteur werkelijk gemaakte kosten een verwaarloosbaar percentage van de totale grondstofkosten in het tijdvak van het nieuwe onderzoek. Aangezien de voor die factoren gebruikte waarde geen merkbare invloed had op de berekeningen van de dumpingmarge, ongeacht de gebruikte bron, besloot de Commissie deze kosten op te nemen bij de kosten van hulpstoffen, zoals toegelicht in overweging 95. (102) Om de niet-verstoorde prijs van grondstoffen vast te stellen, zoals bepaald in artikel 2, lid 6 bis, punt a), eerste streepje, van de basisverordening, heeft de Commissie de relevante invoerrechten in het representatieve land toegepast, of die in Maleisië voor gemalen colemaniet en kwartsmeel. (103) De Commissie heeft de vervoerskosten van de meewerkende producent-exporteur voor de levering van grondstoffen uitgedrukt als een percentage van de werkelijke kosten van dergelijke grondstoffen, en heeft vervolgens hetzelfde percentage toegepast op de niet-verstoorde kosten van dezelfde grondstoffen om de niet-verstoorde vervoerskosten te verkrijgen. De Commissie was van oordeel dat, in het kader van dit onderzoek, de ratio tussen de grondstoffen van de producent-exporteur en de gerapporteerde vervoerskosten redelijkerwijs kon worden gebruikt als indicatie voor de schatting van de niet-verstoorde vervoerskosten van grondstoffen bij levering aan de fabriek van de onderneming. (104) In reactie op de tweede mededeling heeft de klager aangevoerd dat de Commissie boor als grondstof zou moeten opnemen. De Commissie heeft verduidelijkt dat de aanvoer van boor wordt geleverd door gemalen colemaniet, dat in de tweede mededeling en in tabel 1 als productiefactor wordt vermeld. Het argument werd derhalve afgewezen. (105) In reactie op de tweede mededeling heeft de klager aangevoerd dat zuurstof als energie-input zou moeten worden toegevoegd en in de berekening van de normale waarde zou moeten worden opgenomen. In dit verband heeft de klager verwezen naar een onderzoek naar bepaalde continuglasvezelproducten waarin zuurstof expliciet als een productiefactor werd beschouwd. In het onderhavige onderzoek houdt de Commissie echter, net als in het onderzoek naar continuglasvezelproducten, alleen rekening met alle geverifieerde productiefactoren, waarbij deze afzonderlijk worden geïdentificeerd of worden geaggregeerd in de verbruiksartikelen. Het argument werd derhalve afgewezen. (106) In reactie op de tweede mededeling heeft de klager aangevoerd dat de Commissie op zijn minst een indicatie zou moeten geven van de consumptiecijfers van de productiefactoren, met inbegrip van het percentage dat zij voornemens is in aanmerking te nemen voor verbruiksartikelen. De Commissie heeft verduidelijkt dat de in de eerste mededeling geïdentificeerde productiefactoren die onder de verbruiksartikelen zijn gegroepeerd, in totaal ongeveer 7 % van de totale productiekosten vertegenwoordigen. (107) De klager heeft voorts opgemerkt dat de productiefactoren die zijn genoemd in bijlage I bij de tweede mededeling (die dezelfde zijn als die in tabel 1 hierboven) aanzienlijk verschillen van de productiefactoren die de bedrijfstak van de Unie in zijn klacht had vermeld. Ten eerste heeft de klager geen bewijsmateriaal verstrekt dat deze vermeende discrepanties abnormaal zouden zijn. Ten tweede blijkt uit een vergelijking van de in de eerste en tweede mededeling genoemde grondstoffen met de in de klacht genoemde grondstoffen (bv. bij de berekening van de normale waarde in bijlage 32 bij de klacht) dat de meewerkende producent-exporteur alle door de bedrijfstak van de Unie gebruikte grondstoffen gebruikt: colemaniet, kaolien, kwarts, kalksteen, maïszetmeel, rodium en platina. In de tweede mededeling is ook verduidelijkt dat de producent-exporteur maïsolie gebruikt, wat een verwaarloosbaar deel van de productiekosten vertegenwoordigt. Er kan dus worden geconcludeerd dat de meewerkende producent-exporteur alle in de klacht genoemde grondstoffen verbruikt. Het argument werd derhalve afgewezen. 3.2.4.3.   Arbeid (108) Het Turkse Bureau voor de Statistiek publiceert uitvoerige informatie over lonen in verschillende economische sectoren in Turkije ( 46 ) . De Commissie heeft de benchmark vastgesteld op basis van de meest recente beschikbare statistieken over 2022 voor de gemiddelde loonkosten per uur voor de economische activiteit “vervaardiging van andere niet-metaalhoudende minerale producten”, NACE-code C.23 volgens de NACE Rev.2-classificatie en een personeelsbestand in de categorie van meer dan duizend medewerkers. De waarden werden verder gecorrigeerd voor inflatie met behulp van de door het Turkse Instituut voor Statistiek gepubliceerde loonkostenindex ( 47 ) om rekening te houden met de kosten in het onderzoektijdvak. 3.2.4.4.   Elektriciteit (109) De prijs van elektriciteit voor ondernemingen (industriële gebruikers) in Turkije wordt gepubliceerd door de Regelgevende autoriteit voor de energiemarkt ( 48 ) in Turkije. De Commissie heeft gebruikgemaakt van de gegevens over de industriële elektriciteitsprijzen die de Regelgevende autoriteit voor de energiemarkt vanaf 1 januari 2023 moest toepassen, exclusief btw. 3.2.4.5.   Aardgas (110) De aardgasprijs voor industriële gebruikers in Turkije wordt door het Turkse Instituut voor Statistiek bekendgemaakt. De Commissie heeft gebruikgemaakt van de prijs die beschikbaar was voor het tweede semester van 2021 en het eerste semester van 2022, overeenkomend met een verbruiksbandbreedte van 2 610 000-26 100 000 m 3 ( 49 ) . Deze prijs werd verder gecorrigeerd voor inflatie met behulp van de producentenprijsindex, gepubliceerd door het Turkse Instituut voor Statistiek ( 50 ) , terwijl de btw, die is inbegrepen in de gepubliceerde prijs, erop in mindering werd gebracht. 3.2.4.6.   Vloeibaar aardgas (“lng”) (111) Henan Guangyuan gebruikt kilogram als eenheid voor het verbruik van lng. (112) Om de benchmarkprijs voor lng in CNY/kg te verkrijgen, werd de prijs van aardgas, die in tabel 1 in CNY/m 3 is weergegeven, omgezet in CNY per 1 miljoen Britse thermische eenheden (CNY/MMBtu). Hierbij werd de energie-inhoud van het gas bepaald en uitgedrukt in MMBtu met behulp van een algemeen aanvaarde conversiefactor ( 51 ) . (113) Vervolgens werd deze omgerekende prijs in CNY/MMBtu toegepast op de algemeen aanvaarde energie-inhoud van één kilogram lng, uitgedrukt in MMBtu ( 52 ) om de prijs van lng in CNY/kg af te leiden. 3.2.4.7.   Stoom (114) Henan Guangyuan gebruikt gigajoule (GJ) als eenheid voor het verbruik van stoom. (115) Om de benchmarkprijs voor stoom in CNY/GJ te verkrijgen, heeft de Commissie eerst de prijs van aardgas, die in tabel 1 in CNY/m 3 is weergegeven, omgezet in CNY/MMBtu met behulp van een algemeen aanvaarde conversiefactor ( 53 ) , wat de energie-inhoud (in MMBtu) van 1 m 3 gas oplevert. Ten tweede is er rekening gehouden met de verbrandingsefficiëntie om het deel van de energie-inhoud van het gas te bepalen dat kan worden teruggewonnen als de energie-inhoud van de stoom. Deze stap volgde de door het Amerikaanse Ministerie van Energie ( 54 ) voorgestelde methode. Ten derde werd de energie-eenheid met behulp van de fysieke conversieconstante omgezet van MMBtu naar GJ. 3.2.4.8.   Water (116) Het Investeringsbureau van het presidentschap van de Republiek Turkije ( 55 ) heeft de kosten van water voor industrieel gebruik gepubliceerd. De Commissie heeft de prijs gebruikt die in 2023 gold voor de regio Balikesir waar Sisecam Elyaf is gevestigd, exclusief btw. 3.2.4.9.   Algemene productiekosten, VAA-kosten en winst (117) Artikel 2, lid 6 bis, punt a), van de basisverordening luidt: “De door berekening vastgestelde normale waarde omvat een niet-verstoord en redelijk bedrag voor administratiekosten, verkoopkosten en algemene kosten en voor winst.” Bovendien moet een waarde voor de overhead-productiekosten worden vastgesteld om de kosten te bestrijken die niet in de bovengenoemde productiefactoren zijn opgenomen. (118) De vaste productiekosten van de meewerkende producent-exporteur werden uitgedrukt als aandeel van de werkelijke productiekosten van de meewerkende producent-exporteur. Het percentage werd toegepast op de niet-verstoorde productiekosten. (119) Voor het vaststellen van een niet-verstoord en redelijk bedrag voor VAA-kosten en winst in het stadium af fabriek heeft de Commissie zich gebaseerd op de financiële gegevens voor 2023 voor de Sisecam-groep, die openbaar beschikbaar zijn en zijn beschreven in de overwegingen 84, 85 en 86. (120) Met betrekking tot Sisecam Elyaf, de onderneming die alleen glasvezelgarens en producten in dezelfde algemene categorie/sector produceert, geeft de openbaar beschikbare jaarrekening voor 2023 de netto-omzet en de winst weer, maar niet de informatie over de kosten van de verkochte goederen noch de VAA-kosten. (121) De kosten van de verkochte goederen zijn beschikbaar op het niveau van het industriële glassegment van de Sisecam-groep. (122) Alle elementen van de VAA-kosten, behalve de netto financiële kosten, zijn direct beschikbaar op het niveau van het industriële glassegment. Om de VAA-kosten voor het industriële glassegment te verkrijgen, heeft de Commissie de netto financiële kosten van de Sisecam-groep aan het segment toegewezen, waarbij de omzet als verdeelsleutel werd gebruikt. (123) De Commissie heeft de VAA-kosten van het industriële glassegment, zoals berekend in overweging 122 en de kosten van de verkochte goederen van het industriële segment gebruikt en is gekomen tot de VAA-kosten uitgedrukt als percentage van de kosten van de verkochte goederen van 22,67 %. De Commissie was van oordeel dat dit percentage, toegepast op de niet-verstoorde productiekosten, zou resulteren in een bedrag voor VAA-kosten dat redelijk zou zijn in de zin van artikel 2, lid 6 bis, punt a), van de basisverordening voor het handelsstadium af fabriek. (124) Om de winst, uitgedrukt als percentage van de kosten van de verkochte goederen, te berekenen, heeft de Commissie de winst van Sisecam Elyaf gedeeld door de kosten van de verkochte goederen van het aan Sisecam Elyaf toegewezen industriële segment, waarbij de omzet als verdeelsleutel werd gebruikt. Dit kwam uit op 22,44 %. De Commissie was van oordeel dat dit percentage, toegepast op de niet-verstoorde productiekosten, zou resulteren in een bedrag voor de winst dat redelijk zou zijn in de zin van artikel 2, lid 6 bis, punt a), van de basisverordening voor het handelsstadium af fabriek. (125) In reactie op de tweede mededeling heeft de klager de Commissie verzocht de overheadkosten mee te nemen in de berekening van de normale waarde. De Commissie bevestigt dat, zoals uiteengezet in punt 3.2.3.9, de overheadkosten inderdaad in aanmerking worden genomen bij de berekening van de normale waarde. 3.2.5. Berekening van de normale waarde (126) Op basis van het bovenstaande heeft de Commissie de normale waarde per productsoort in het stadium af fabriek berekend overeenkomstig artikel 2, lid 6 bis, punt a), van de basisverordening. (127) Eerst heeft de Commissie bepaald wat de niet-verstoorde productiekosten zijn. De Commissie heeft de niet-verstoorde kosten per eenheid toegepast op het werkelijke verbruik van de individuele productiefactoren van de meewerkende producent-exporteur. Dit verbruik werd in het kader van de controle ter plaatse geverifieerd. De Commissie heeft de gebruiksfactoren vermenigvuldigd met de niet-verstoorde kosten per eenheid in het representatieve land, zoals beschreven in punt 3.2.4.1. (128) Vervolgens heeft de Commissie de vaste vervaardigingskosten bij de niet-verstoorde vervaardigingskosten opgeteld, zoals toegelicht in overweging 118, om te komen tot de niet-verstoorde productiekosten. (129) Op de productiekosten die zijn vastgesteld zoals beschreven in de vorige overweging, heeft de Commissie de percentages voor de VAA-kosten en de winst toegepast zoals berekend in de overwegingen 123 en 124. (130) Op basis daarvan heeft de Commissie de normale waarde af fabriek per productsoort berekend overeenkomstig artikel 2, lid 6 bis, punt a), van de basisverordening. 3.2.6. Uitvoerprijs (131) Zoals uitgelegd in overweging 17, heeft de Commissie besloten artikel 18 toe te passen bij de vaststelling van dumping, met gebruik van de beste beschikbare gegevens. (132) Specifiek heeft de Commissie haar beoordeling van de uitvoerprijzen voor alle andere producenten-exporteurs gebaseerd op de gemiddelde uitvoerprijs van Eurostat en op verkoopgegevens van Henan Guangyuan, zoals uiteengezet in overweging 145. (133) Henan Guangyuan heeft ongeveer de helft van zijn uitvoervolume rechtstreeks aan de markt van de Unie verkocht en de andere helft via een niet-verbonden handelaar uit Hongkong. De Commissie heeft geverifieerd dat de aan de handelaar verkochte goederen rechtstreeks vanuit de VRC naar een haven in de Unie zijn verzonden en heeft de overeenkomstige verkopen daarom als uitvoer naar de Unie beschouwd. (134) Overeenkomstig artikel 2, lid 8, van de basisverordening was de uitvoerprijs de werkelijk betaalde of te betalen prijs van het betrokken product dat met het oog op uitvoer naar de Unie werd verkocht. 3.2.7. Vergelijking (135) De Commissie moet overeenkomstig artikel 2, lid 10, van de basisverordening een billijke vergelijking tussen de normale waarde en de prijs bij uitvoer in hetzelfde handelsstadium maken en correcties toepassen om rekening te houden met verschillen die van invloed waren op de prijzen en de vergelijkbaarheid van de prijzen. In het onderhavige geval heeft de Commissie ervoor gekozen de normale waarde en de uitvoerprijs van Henan Guangyuan te vergelijken in het handelsstadium af fabriek. Zoals hieronder verder wordt toegelicht, werden de normale waarde en de uitvoerprijs waar nodig aangepast om: i) ze terug te rekenen tot het stadium af fabriek, en ii) correcties toe te passen voor verschillen tussen factoren waarvan werd beweerd en aangetoond dat zij van invloed zijn op de prijzen en de vergelijkbaarheid van de prijzen. 3.2.7.1.   Correcties op de normale waarde (136) Zoals uiteengezet in overweging 135, werd de normale waarde in het handelsstadium af fabriek vastgesteld door gebruik te maken van de productiekosten, samen met de bedragen voor de VAA-kosten en de winst, die voor dat handelsstadium redelijk werden geacht. Daarom waren er geen aanpassingen nodig om de normale waarde terug te rekenen tot het stadium af fabriek. (137) De Commissie heeft geen redenen gevonden om enige correctie op de normale waarde aan te brengen, en dergelijke correcties zijn ook niet aangevraagd door Henan Guangyuan. 3.2.8. Correcties op de uitvoerprijs (138) Om de uitvoerprijs terug te rekenen tot het handelsstadium af fabriek, zijn er correcties toegepast voor de kosten van vervoer, verzekering, laden en lossen, en verpakking. (139) Bovendien zijn er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: garantiekosten, kredietkosten en bankkosten. (140) 3.2.8.1.   Dumpingmarges (141) Zoals uiteengezet in overweging 17, heeft de Commissie besloten artikel 18 toe te passen bij de vaststelling van dumping, behalve voor de meewerkende producent-exporteur Henan Guangyuan, waarvoor een individuele marge werd berekend. (142) Voor Henan Guangyuan heeft de Commissie de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product, zoals bepaald in artikel 2, leden 11 en 12, van de basisverordening. (143) Op basis daarvan is de voorlopige gewogen gemiddelde dumpingmarge, uitgedrukt in procenten van de cif-prijs, grens Unie, vóór inklaring, als volgt: Onderneming Voorlopige dumpingmarge Henan Guangyuan New Material Co., Ltd 26,3 % (144) Voor alle andere producenten-exporteurs heeft de Commissie de dumpingmarge vastgesteld op basis van de beschikbare gegevens, overeenkomstig artikel 18 van de basisverordening. Hiertoe heeft de Commissie eerst de mate van medewerking van de producenten-exporteurs bepaald. Zoals uiteengezet in overweging 16, bedroeg het niveau van medewerking, uitgedrukt als percentage van de totale invoer uit de VRC in de Unie, [4,5-9] %, wat als zeer laag wordt beschouwd. (145) Gezien de geringe mate van medewerking heeft de Commissie op basis van de beschikbare gegevens de dumpingmarge voor alle andere ondernemingen vastgesteld. Om de beste beschikbare gegevens vast te stellen, heeft de Commissie gebruikgemaakt van de gegevens van de meewerkende producent-exporteur, aangezien deze een berekening op productsoortniveau mogelijk maakten. In die gegevensreeks heeft de Commissie een productsoort geselecteerd die zowel door de meewerkende producent-exporteur als door de bedrijfstak van de Unie het meest op de markt van de Unie werd verkocht ( 56 ) . De Commissie merkte op dat de gemiddelde invoerprijs uit de VRC (tabel 4) op cif-niveau lager was dan de gemiddelde uitvoerprijs van de meewerkende producent-exporteur in dat handelsstadium. Om dit weer te geven heeft de Commissie een representatief aantal transacties binnen de gekozen productsoort gekozen (goed voor [15-25] % van de uitvoer van de producent-exporteur naar de Unie) waarbij de uitvoerprijs onder het gemiddelde lag voor die productsoort die door de producent-exporteur werd verkocht. Volgens de Commissie vormden deze transacties, op basis van de analyse van de beperkte informatie uit de invoerstatistieken en de door de enige meewerkende producent-exporteur verstrekte gegevens, een redelijke indicatie voor het dumpinggedrag van de niet-meewerkende producenten-exporteurs. (146) De voorlopige dumpingmarges, uitgedrukt als percentage van de cif-prijs, grens Unie, vóór inklaring, zijn als volgt: Onderneming Voorlopige dumpingmarge Henan Guangyuan New Material Co., Ltd 26,3 % Alle overige invoer van oorsprong uit China 56,1 % 4. SCHADE 4.1. Omschrijving van de bedrijfstak van de Unie en productie in de Unie (147) Het soortgelijke product werd in het onderzoektijdvak vervaardigd door twee producenten in de Unie. Zij vormen de bedrijfstak van de Unie in de zin van artikel 4, lid 1, van de basisverordening. (148) De totale productie in de Unie in het onderzoektijdvak werd vastgesteld op ongeveer [85 000 tot 95 000] ton. De Commissie heeft dit cijfer vastgesteld op basis van de geverifieerde gegevens van de twee in de steekproef opgenomen producenten in de Unie, die 100 % van de productie vertegenwoordigen. 4.2. Vaststelling van de relevante markt van de Unie (149) Om vast te stellen of de bedrijfstak van de Unie schade heeft geleden en om het verbruik en de verschillende economische indicatoren betreffende de situatie van de bedrijfstak van de Unie vast te stellen, heeft de Commissie onderzocht of en in welke mate bij de analyse rekening moest worden gehouden met het verdere gebruik van het door de bedrijfstak van de Unie geproduceerde soortgelijke product. (150) De Commissie heeft vastgesteld dat een aanzienlijk deel van de productie van de producenten in de Unie voor intern gebruik bestemd was. (151) Het onderscheid tussen intern gebruik en de vrije markt is relevant voor de schadeanalyse omdat de voor intern gebruik bestemde producten niet rechtstreeks concurreren met de invoer. De productie voor de verkoop op de vrije markt concurreert daarentegen rechtstreeks met het betrokken product. (152) De Commissie heeft de gegevens voor de gehele glasvezelgarenactiviteit van de bedrijfstak van de Unie verkregen en geverifieerd en heeft vastgesteld of de productie bestemd was voor eigen gebruik of voor de vrije markt. Door de verificatie van de gegevens voor de twee producenten die 100 % van de productie van glasvezelgarens in de Unie vertegenwoordigen, kon de Commissie een volledig beeld verkrijgen. (153) De Commissie heeft bepaalde economische indicatoren met betrekking tot de bedrijfstak van de Unie onderzocht op basis van gegevens voor de vrije markt. Deze indicatoren zijn: verkoopvolume en verkoopprijzen op de markt van de Unie; marktaandeel; groei; uitvoervolume en -prijzen; rentabiliteit; rendement van investeringen; en kasstroom. Waar mogelijk en gerechtvaardigd werden de bevindingen van het onderzoek vergeleken met de gegevens voor de markt voor eigen gebruik, teneinde een volledig beeld van de situatie van de bedrijfstak van de Unie te schetsen. (154) Andere economische indicatoren zouden echter slechts zinvol kunnen worden onderzocht door aan de gehele activiteit, waaronder het interne gebruik van de bedrijfstak van de Unie, te refereren. Dit zijn: productie; capaciteit, bezettingsgraad; investeringen; voorraden; werkgelegenheid; productiviteit; lonen; en vermogen om kapitaal aan te trekken. Deze zijn afhankelijk van de gehele activiteit, ongeacht of de productie bestemd is voor intern gebruik dan wel voor verkoop op de vrije markt. 4.3. Verbruik in de Unie (155) De Commissie heeft het verbruik in de Unie vastgesteld op basis van: — de gecontroleerde verkoop van de twee producenten in de Unie; — door de klager verstrekte informatie; — de invoer uit het betrokken land en uit alle andere derde landen, gebaseerd op de gegevens van de Comext-databank van Eurostat en aangepast in overleg met verschillende nationale douaneautoriteiten om andere producten uit te sluiten die onder dezelfde goederencodes worden ingevoerd en die niet het betrokken product waren. De nationale douaneautoriteiten hebben een lijst van transacties voor de beoordelingsperiode verstrekt, waardoor de Commissie het betrokken product binnen de ruimere douanecodes kon identificeren. Op grond van deze informatie zijn vervolgens de invoervolumes aangepast voor invoer uit de VRC en voor invoer uit derde landen. Deze aanpassing is op 10 juli 2024 uitgebreid aan de belanghebbenden toegelicht in een mededeling bij het dossier. De klager heeft opmerkingen over de mededeling ingediend, maar de methodologie van de aanpassing niet in twijfel getrokken. Geen enkele andere belanghebbende heeft opmerkingen over de mededeling ingediend. (156) De Commissie heeft ook vastgesteld dat ongeveer [55-65] % van de totale productie van de producenten in de Unie (niet weerspiegeld in het verbruik in de Unie en andere in deze verordening beschreven economische indicatoren) in de beoordelingsperiode bestemd was voor intern gebruik. (157) Het verbruik in de Unie ontwikkelde zich als volgt: Tabel 2 Verbruik in de Unie (ton) 2020 2021 2022 Onderzoektijdvak Totaal verbruik in de Unie [120 000 -140 000 ] [133 000 -153 000 ] [158 000 -178 000 ] [98 000 -118 000 ] Index 100 111 128 83 Markt voor intern gebruik [70 000 -80 000 ] [73 000 -83 000 ] [73 000 -83 000 ] [58 000 -68 000 ] Index 100 105 104 83 Vrije markt [50 000 -60 000 ] [60 000 -70 000 ] [85 000 -95 000 ] [40 000 -50 000 ] Index 100 119 162 85 Bron: Antwoorden op de vragenlijst van de producenten in de Unie, Eurostat en aanvullende gegevens verstrekt door de nationale douaneautoriteiten. (158) Het verbruik in de Unie steeg tussen 2020 en 2022 aanzienlijk, nl. met 62 %, maar daalde in het onderzoektijdvak om per saldo uit te komen op een daling van het verbruik tijdens de beoordelingsperiode. 4.4. Invoer uit het betrokken land 4.4.1. Omvang en marktaandeel van de invoer uit het betrokken land (159) De Commissie heeft de omvang van de invoer vastgesteld aan de hand van gegevens van Eurostat en aangepast in overleg met verschillende nationale douaneautoriteiten, zoals uiteengezet in overweging 155. Het marktaandeel van de invoer is vastgesteld door vergelijking van het invoervolume met het verbruik op de markt van de Unie (zie tabel 2). (160) De invoer in de Unie uit de VRC heeft zich als volgt ontwikkeld: Tabel 3 Invoervolume en marktaandeel 2020 2021 2022 Onderzoektijdvak Volume van de invoer uit de VRC (ton) 10 654 14 283 30 892 15 163 Index 100 134 290 142 Marktaandeel [15-25 %] [20-30 %] [30-40 %] [30-40 %] Index 100 113 179 168 Bron: Eurostat en aanvullende gegevens verstrekt door de nationale douaneautoriteiten. (161) Uit bovenstaande tabel blijkt dat de invoer uit de VRC tijdens de beoordelingsperiode in absolute cijfers is gestegen met 42 %. De algehele stijging in absolute cijfers liet in 2022 een piek zien waarbij de invoer ruimschoots verdubbelde. Parallel hieraan steeg ook het totale marktaandeel van de invoer uit de VRC in de Unie tijdens de beoordelingsperiode met 68 %. 4.4.2. Prijzen van het uit de VRC ingevoerde product en prijsonderbieding (162) De Commissie heeft de invoerprijzen vastgesteld op basis van de geverifieerde gegevens van Eurostat en aanvullende gegevens van de nationale douaneautoriteiten. (163) De gewogen gemiddelde prijzen van de invoer in de Unie vanuit het betrokken land hebben zich als volgt ontwikkeld: Tabel 4 Invoerprijzen (EUR/ton) 2020 2021 2022 Onderzoektijdvak Invoerprijzen uit de VRC 1 363 1 624 2 163 1 720 Index 100 119 159 126 Bron: Eurostat en aanvullende gegevens verstrekt door de nationale douaneautoriteiten. (164) Uit bovenstaande tabel blijkt dat de invoerprijzen uit de VRC tijdens de beoordelingsperiode zijn gestegen met 26 %. De algehele stijging van de absolute cijfers vertoonde een piek in 2022, waarbij de prijzen 59 % boven de prijs aan het begin van de beoordelingsperiode lagen. (165) De Commissie heeft de prijsonderbieding tijdens het onderzoektijdvak vastgesteld aan de hand van een vergelijking van: 1) de gewogen gemiddelde verkoopprijs per productsoort van de producenten in de Unie die in rekening werd gebracht aan onafhankelijke afnemers op de markt van de Unie, gecorrigeerd tot het niveau af fabriek, alsmede 2) de overeenkomstige gewogen gemiddelde invoerprijzen per productsoort die door Henan Guangyuan aan de eerste onafhankelijke afnemer op de markt van de Unie werden berekend, op cif-basis, met de nodige correcties voor douanerechten en kosten na invoer. (166) De prijzen werden per productsoort vergeleken voor transacties in hetzelfde handelsstadium, met aftrek van kortingen en rabatten. Het resultaat van de vergelijking werd uitgedrukt als percentage van de theoretische omzet van de producenten in de Unie tijdens het onderzoektijdvak. Daaruit bleek een gewogen gemiddelde prijsonderbiedingsmarge tussen 0 % en 34,4 % van de invoer uit het betrokken land op de markt van de Unie. Onderbieding werd vastgesteld ten aanzien van 99,9 % van het invoervolume. De Commissie heeft op basis van gegevens van Eurostat ook de prijs van de invoer uit de VRC in de Unie vergeleken met de gemiddelde prijs van alle productsoorten die door de producenten in de Unie aan niet-verbonden afnemers zijn verkocht. Uit deze berekening is gebleken dat de Chinese prijzen 15,4 % lager liggen dan de prijzen van de bedrijfstak van de Unie en de bevinding inzake prijsonderbieding, berekend zoals uiteengezet in overweging 165, daarom is bevestigd. (167) Bovendien heeft de Commissie, naast de bevinding inzake onderbieding, verder opgemerkt dat de invoer met dumping de prijzen van de bedrijfstak van de Unie drukte. Zoals uiteengezet in tabel 8, heeft de bedrijfstak van de Unie in het onderzoektijdvak zijn verkoopprijzen moeten verlagen tot een niveau dat zelfs onder de productiekosten lag om zijn producten te kunnen verkopen. 4.5. Economische situatie van de bedrijfstak van de Unie 4.5.1. Algemene opmerkingen (168) Overeenkomstig artikel 3, lid 5, van de basisverordening omvatte het onderzoek naar de gevolgen van de invoer met dumping voor de bedrijfstak van de Unie een evaluatie van alle economische indicatoren die van invloed waren op de situatie van de bedrijfstak van de Unie tijdens de beoordelingsperiode. (169) Voor de schadevaststelling maakte de Commissie onderscheid tussen macro-economische en micro-economische schade-indicatoren. Omdat de Commissie de gegevens heeft geverifieerd van de twee producenten in de Unie die 100 % van de productie in de Unie vertegenwoordigen, heeft de Commissie de macro-economische indicatoren en de micro-economische indicatoren op basis van deze gegevens beoordeeld. (170) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, groei, werkgelegenheid, productiviteit, hoogte van de dumpingmarge en herstel van eerdere dumping. (171) De micro-economische indicatoren zijn: gemiddelde eenheidsprijzen, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. 4.5.2. Macro-economische indicatoren 4.5.2.1.   Productie, productiecapaciteit en bezettingsgraad (172) De totale productie in de Unie, de productiecapaciteit en de bezettingsgraad in de Unie ontwikkelden zich in de beoordelingsperiode als volgt: Tabel 5 Productie, productiecapaciteit en bezettingsgraad 2020 2021 2022 Onderzoektijdvak Productievolume (ton) [100 000 -120 000 ] [100 000 -120 000 ] [100 000 -120 000 ] [80 000 -100 000 ] Index 100 104 104 78 Productiecapaciteit (ton) [130 000 -150 000 ] [130 000 -150 000 ] [130 000 -150 000 ] [130 000 -150 000 ] Index 100 102 102 107 Bezettingsgraad [80 -90  %] [80 -90  %] [80 -90  %] [60 -70  %] Index 100 103 102 73 Bron: Gecontroleerde antwoorden op de vragenlijst. (173) Tijdens de beoordelingsperiode steeg het productievolume van de bedrijfstak van de Unie eerst met 4 % in 2021, bleef in 2022 stabiel en daalde vervolgens aanzienlijk tot een niveau dat 22 % lager lag dan in 2020. (174) De gerapporteerde capaciteit heeft betrekking op de geïnstalleerde capaciteit, die tijdens de beoordelingsperiode met 7 % is gestegen. De productiefaciliteiten van glasvezelgarens zijn onderworpen aan regelmatig onderhoud (elke vijf jaar). Daarbij hoort het regelmatig bijwerken van bepaalde technologie, waardoor deze capaciteitstoename is ontstaan. (175) De bezettingsgraad lag in de jaren 2020, 2021 en 2022 op een hoog niveau van [80-90 %] en daalde aanzienlijk tot [60-70 %] in het onderzoektijdvak. Terwijl de bezettingsgraad in 2021 eerst met 3 % steeg, daalde deze licht in 2022 om in het onderzoektijdvak aanzienlijk te dalen tot een niveau dat 27 % onder de waarde van 2020 lag. 4.5.2.2.   Verkoopvolume en marktaandeel (176) Het verkoopvolume en het marktaandeel van de bedrijfstak van de Unie hebben zich in de beoordelingsperiode als volgt ontwikkeld: Tabel 6 Verkoopvolume en marktaandeel 2020 2021 2022 Onderzoektijdvak Verkoopvolume op de markt van de Unie (ton) [20 000 -40 000 ] [20 000 -40 000 ] [20 000 -40 000 ] [10 000 -30 000 ] Index 100 102 104 74 Marktaandeel [40 -50  %] [35 -45  %] [25 -35  %] [35 -45  %] Index 100 85 64 88 Bron: Gecontroleerde antwoorden op de vragenlijst en Eurostat. (177) De verkoop van de bedrijfstak van de Unie steeg langzaam tussen 2020 en 2022, maar daalde aanzienlijk in het onderzoektijdvak. In het onderzoektijdvak daalde deze met 29 % ten opzichte van 2022 en bereikte een niveau dat 26 % onder het begin van de beoordelingsperiode lag. (178) Het marktaandeel ontwikkelde zich op een andere manier. Ondanks de volumestijging tussen 2020 en 2022 verloor de bedrijfstak van de Unie 36 % van zijn aanvankelijke marktaandeel. Hij kon dit marktaandeel in het onderzoektijdvak slechts gedeeltelijk herwinnen en verloor in de beoordelingsperiode nog steeds 22 % van zijn marktaandeel. 4.5.2.3.   Groei (179) Het verbruik in de Unie steeg van 2020 tot 2022 en vertoonde vervolgens een aanzienlijke daling in het onderzoektijdvak, wat resulteerde in een totale daling tijdens de beoordelingsperiode. De bedrijfstak van de Unie verloor marktaandeel terwijl het verbruik toenam en kon zijn marktaandeel slechts gedeeltelijk herstellen tijdens de daling van het verbruik in het onderzoektijdvak. 4.5.2.4.   Werkgelegenheid en productiviteit (180) De werkgelegenheid en de productiviteit ontwikkelden zich in de beoordelingsperiode als volgt: Tabel 7 Werkgelegenheid en productiviteit 2020 2021 2022 Onderzoektijdvak Aantal werknemers (vte) [1 200 -1 400 ] [1 200 -1 400 ] [1 200 -1 400 ] [1 200 -1 400 ] Index 100 103 103 95 Productiviteit (ton/werknemer) [80 -100 ] [80 -100 ] [80 -100 ] [70 -90 ] Index 100 101 101 82 Bron: Gecontroleerde antwoorden op de vragenlijst. (181) De werkgelegenheid vertoonde tijdens de beoordelingsperiode een gematigde stijging van 3 % in 2021 en een stabiel niveau in 2022, en daalde in het onderzoektijdvak tot een niveau dat 5 % onder het begin van de beoordelingsperiode lag. De productiviteit vertoonde tijdens de beoordelingsperiode een gematigde stijging van 1 % in 2021 en een stabiel niveau in 2022, en daalde in het onderzoektijdvak tot een niveau dat 18 % onder het begin van de beoordelingsperiode lag. 4.5.2.5.   Omvang van de dumpingmarge en herstel van eerdere dumping (182) Alle dumpingmarges lagen significant boven het minimale niveau. De gevolgen van de hoogte van de werkelijke dumpingmarges voor de bedrijfstak van de Unie waren aanzienlijk, gezien de omvang en de prijzen van de invoer uit het betrokken land. (183) Dit is het eerste antidumpingonderzoek ten aanzien van het betrokken product. Daarom waren er geen gegevens beschikbaar om de gevolgen van mogelijke dumping in het verleden vast te stellen. 4.5.3. Micro-economische indicatoren 4.5.3.1.   Prijzen en factoren die prijzen beïnvloeden (184) De gewogen gemiddelde verkoopprijzen per eenheid van de producenten in de Unie voor niet-verbonden afnemers in de Unie hebben zich in de beoordelingsperiode als volgt ontwikkeld: Tabel 8 Verkoopprijzen in de Unie 2020 2021 2022 Onderzoektijdvak Gemiddelde verkoopprijs per eenheid in de Unie op de totale markt (EUR/ton) [1 500 -1 600 ] [1 700 -1 800 ] [2 400 -2 500 ] [2 150 -2 250 ] Index 100 111 154 141 Productiekosten per eenheid (EUR/ton) [1 190 -1 240 ] [1 300 -1 350 ] [1 800 -1 850 ] [2 280 -2 330 ] Index 100 110 151 191 Bron: Gecontroleerde antwoorden op de vragenlijst. (185) Bovenstaande tabel toont de ontwikkeling van de verkoopprijs per eenheid op de markt van de Unie in vergelijking met de overeenkomstige productiekosten. De verkoopprijzen waren tussen 2020 en 2022 gemiddeld hoger dan de productiekosten per eenheid. In het onderzoektijdvak daalde de gemiddelde verkoopprijs tot onder de productiekosten per eenheid. (186) De belangrijkste factor die de prijs van 2020 tot 2022 beïnvloedde, was de stijging van de grondstof- en energiekosten. In het onderzoektijdvak daalde de verkoopprijs van de bedrijfstak van de Unie in vergelijking met het voorgaande jaar, terwijl de productiekosten scherp stegen. 4.5.3.2.   Loonkosten (187) De gemiddelde loonkosten van de producenten in de Unie hebben zich in de beoordelingsperiode als volgt ontwikkeld: Tabel 9 Gemiddelde loonkosten per werknemer 2020 2021 2022 Onderzoektijdvak Gemiddelde loonkosten per werknemer (EUR) [23 000 -26 000 ] [24 000 -27 000 ] [28 000 -31 000 ] [31 000 -34 000 ] Index 100 105 118 130 Bron: Gecontroleerde antwoorden op de vragenlijst. (188) Tijdens de beoordelingsperiode vertoonde het gemiddelde loon per werknemer een geleidelijke stijging, die uitkwam op een stijging van 30 % over de periode als geheel. 4.5.3.3.   Voorraden (189) De voorraden van de producenten in de Unie ontwikkelden zich tijdens de beoordelingsperiode als volgt: Tabel 10 Voorraden 2020 2021 2022 Onderzoektijdvak Eindvoorraden (ton) [4 500 -5 500 ] [4 500 -5 500 ] [7 500 -8 500 ] [4 500 -5 500 ] Index 100 104 172 113 Eindvoorraden als percentage van de productie [4 -5  %] [4 -5  %] [6 -7  %] [5 -6  %] Index 100 100 164 144 Bron: Gecontroleerde antwoorden op de vragenlijst. (190) De voorraden stegen in de beoordelingsperiode met 13 %. Terwijl de voorraad in 2021 slechts licht toenam in verhouding tot de stijging van de productie, was er in 2022 sprake van een substantiële stijging. Het voorraadniveau daalde in het onderzoektijdvak aanzienlijk. 4.5.3.4.   Winstgevendheid, kasstroom, investeringen, rendement van investeringen en vermogen om kapitaal aan te trekken (191) De winstgevendheid, de kasstroom, de investeringen en het rendement van investeringen van de producenten in de Unie hebben zich in de beoordelingsperiode als volgt ontwikkeld: Tabel 11 Winstgevendheid, kasstroom, investeringen en rendement van investeringen 2020 2021 2022 Onderzoektijdvak Winstgevendheid van de verkoop in de Unie aan niet-verbonden afnemers (% van omzet) [13 -17  %] [13 -17  %] [16 -18  %] [(–22 )-(–18  %)] Index 100 98 111 – 129 Kasstroom (EUR) [20 000 000 -23 000 000 ] [20 000 000 -23 000 000 ] [20 000 000 -23 000 000 ] [6 000 000 -8 000 000 ] Index 100 96 104 31 Investeringen (EUR) [15 000 000 -16 000 000 ] [21 000 000 -23 000 000 ] [21 000 000 -23 000 000 ] [14 000 000 -15 000 000 ] Index 100 145 141 91 Rendement van investeringen [1 -3  %] [1 -3  %] [3 -5  %] [(–4 )-(–3  %)] Index 100 106 175 – 120 Bron: Gecontroleerde antwoorden op de vragenlijst. (192) De Commissie heeft de winstgevendheid van de producenten in de Unie vastgesteld door de nettowinst vóór belastingen op de verkoop van het soortgelijke product aan niet-verbonden afnemers in de Unie uit te drukken als percentage van de aldus gerealiseerde omzet. In de beoordelingsperiode was de winstgevendheid positief van 2020 tot en met 2022, waarbij de hoogste winsten in 2022 werden opgetekend. In het onderzoektijdvak veranderde de winst echter in een aanzienlijk verlies. (193) De nettokasstroom is het vermogen van de producenten in de Unie om hun activiteiten zelf te financieren. De trend in de nettokasstroom ontwikkelde zich tussen 2020 en 2022 relatief stabiel, met een lichte daling in 2021 en een positieve ontwikkeling in 2022. In 2023 daalde de kasstroom echter substantieel. (194) Hoewel de investeringen aan het begin van de periode relatief laag waren, stegen zij in 2021 met 45 % en daalden zij in 2022 slechts licht. In het onderzoektijdvak was er echter sprake van een aanzienlijke daling van de investeringen. Het grootste deel van de investeringen betrof het onderhoud en de modernisering van de productielijnen, met als doel de levensduur van de faciliteiten te verlengen en de productie up-to-date te houden. Er is tijdens de beoordelingsperiode bij de producenten in de Unie niet geïnvesteerd in nieuwe capaciteit voor glasvezelgarens, afgezien van enige capaciteitswinst door modernisering. De afname van de investeringen in het onderzoektijdvak houdt verband met vertraging in het onderhoud. (195) Het rendement van de investeringen is de winst uitgedrukt als percentage van de nettoboekwaarde van de investeringen. In overeenstemming met de winstgevendheid was het rendement van investeringen tussen 2020 en 2022 positief, maar werd dit in het onderzoektijdvak negatief. (196) Het vermogen van de producenten in de Unie om kapitaal aan te trekken is tijdens de beoordelingsperiode niet aangetast, aangezien zij winstgevende afgeleide producten produceren met behulp van glasvezelgarens als input. 4.6. Conclusie inzake schade (197) Hoewel de meeste schade-indicatoren tussen 2020 en 2022 een positieve trend vertoonden, verloor de bedrijfstak van de Unie in die periode aanzienlijk marktaandeel. Het marktaandeel daalde tot 2022 met 34 %. De ontwikkeling in het onderzoektijdvak leidde voor de beoordelingsperiode tot een negatieve trend voor alle schade-indicatoren. De productie- en verkoopvolumes daalden met respectievelijk 22 % en 26 %. Het verlies aan verkoopvolume was zo aanzienlijk dat het marktaandeel van de bedrijfstak van de Unie tijdens de beoordelingsperiode met 12 % daalde, ondanks dat in het onderzoektijdvak enig marktaandeel was herwonnen. (198) Ook de belangrijkste financiële indicatoren — verkoopprijs per eenheid, winstgevendheid, kasstroom en rendement van investeringen — vertoonden in de jaren 2020 tot en met 2022 een positieve trend, maar vertoonden als gevolg van substantiële dalingen in het onderzoektijdvak een negatieve trend die de aanzienlijke neerwaartse druk op de prijzen op de markt van de Unie weerspiegelde, zoals weergegeven in tabel 8. De verkoopprijzen per eenheid stegen tussen 2020 en 2022 aanzienlijk, wat niet alleen de aanzienlijke stijgingen van de productiekosten in die periode weerspiegelde, maar ook de bedrijfstak van de Unie in staat stelde zijn winst te verbeteren. In het onderzoektijdvak daalde de verkoopprijs echter tot een niveau onder de productiekosten. Bijgevolg sloeg de winstgevendheid van de bedrijfstak van de Unie van [13-17 %] in 2020 om in een verlies van [(–22)-(–18) %] in het onderzoektijdvak. Voor kasstroom en rendement van investeringen waren vergelijkbare negatieve gevolgen te zien. (199) Op basis van het bovenstaande is de Commissie in dit stadium tot de conclusie gekomen dat de bedrijfstak van de Unie in het onderzoektijdvak aanmerkelijke schade heeft geleden in de zin van artikel 3, lid 5, van de basisverordening, in de vorm van volumeschade, het verhinderen van prijsverhogingen en financiële verliezen. 5. OORZAKELIJK VERBAND (200) Overeenkomstig artikel 3, lid 6, van de basisverordening heeft de Commissie onderzocht of de bedrijfstak van de Unie door de invoer met dumping uit het betrokken land aanmerkelijke schade heeft geleden. Overeenkomstig artikel 3, lid 7, van de basisverordening heeft de Commissie tevens onderzocht of de bedrijfstak van de Unie in dezelfde periode door andere bekende factoren schade had kunnen lijden. De Commissie heeft zich ervan verzekerd dat eventuele schade die werd veroorzaakt door andere factoren dan de invoer met dumping uit het betrokken land, niet aan de invoer met dumping werd toegeschreven. Deze factoren zijn: intern gebruik, stijging van de productiekosten, invoer uit andere derde landen en daling van de consumptie in het onderzoektijdvak. 5.1. Gevolgen van de invoer met dumping (201) In de jaren 2020 tot en met 2022 steeg de uitvoer uit Chinese in absolute volumes substantieel met 290 %. Alleen al in het jaar 2022, het jaar vóór het onderzoektijdvak, verdubbelde de uitvoer uit de VRC ruim, van 14 000 ton in 2021 tot een recordhoogte van 31 000 ton in 2022, tegen prijzen die lager waren dan de prijzen van de bedrijfstak van de Unie. De Chinese importeurs vergrootten hun marktaandeel aanzienlijk van [15-25] % in 2020 tot [30-40] % in 2022. (202) Tegelijkertijd steeg het verbruik tussen 2021 en 2022 van [60 000-70 000] ton naar een recordhoogte van [85 000-95 000] ton. Het gevolg van dit hoge verbruik was dat de producenten in de Unie in 2022 hoeveelheden tegen winstgevende prijzen konden blijven verkopen en dat er daarom in 2022 geen schade werd veroorzaakt, ondanks het hoge invoervolume en het verlies aan marktaandeel van de bedrijfstak van de Unie. (203) Het verbruik daalde in het onderzoektijdvak echter aanzienlijk tot slechts [40 000-50 000] ton, wat neerkomt op een daling van 47,7 % ten opzichte van 2022. Tegelijkertijd behielden de Chinese exporteurs in het onderzoektijdvak een hoog marktaandeel van [30-40] %. Hoewel het Chinese marktaandeel tussen 2022 en het einde van het onderzoektijdvak licht daalde met 2 procentpunten vergeleken met hun marktaandeel van [15-25] % aan het begin van de beoordelingsperiode, komt dit neer op een stijging van 68 % of 14 procentpunten gedurende de beoordelingsperiode. Als gevolg hiervan kon de bedrijfstak van de Unie in het onderzoektijdvak niet meer de volumes verkopen die in de voorgaande jaren waren verkocht, en moesten de verkoopprijzen zelfs worden verlaagd om deze lage verkoopvolumes te kunnen verkopen. Hoewel het verkoopvolume tussen 2020 en 2022 langzaam steeg, daalde het in het onderzoektijdvak aanzienlijk, van [20 000-40 000] ton in 2022 tot [10 000-30 000] ton in het onderzoektijdvak. De bedrijfstak van de Unie legde uit dat de daling van het verbruik in het onderzoektijdvak wordt veroorzaakt door het feit dat de gebruikers hun voorraden in 2022 aanvulden met Chinese glasvezelgarens en daardoor in het onderzoektijdvak minder vraag creëerden. De klagers hebben interne rapporten en notulen van bijeenkomsten ingediend om aan te tonen dat veel van hun klanten binnen en buiten de EU in 2022 grote voorraden aan het opbouwen waren en in 2023 terughoudend werden om bij de bedrijfstak van de Unie in te kopen toen de vraag daalde. Geen enkele partij heeft op deze verklaring gereageerd of deze opbouw van voorraden in twijfel getrokken. Bovendien heeft de geringe medewerking van de Chinese producenten-exporteurs in combinatie met de relatief geringe medewerking van de gebruikers een verdere analyse van het probleem van de voorraadopbouw onmogelijk gemaakt. De Commissie was van mening dat de verkopen in 2022 en 2023 niet afzonderlijk kunnen worden geanalyseerd. Het gemiddelde verbruik in 2022 en het onderzoektijdvak bedroeg [62 000-73 000] ton, wat een directe voortzetting is van de trend van 2020 en 2021. (204) In de context van de daling van het verbruik tijdens het onderzoektijdvak daalde de gemiddelde invoerprijs uit de VRC in het onderzoektijdvak aanzienlijk, waardoor prijsdruk op de markt werd uitgeoefend. Omdat de productiekosten van de bedrijfstak van de Unie in het onderzoektijdvak bleven stijgen, bleken de prijspraktijken van de VRC in dat jaar bijzonder schadelijk te zijn, omdat zij de bedrijfstak van de Unie ervan weerhielden zijn stijgende kosten te dekken. In plaats daarvan moesten zij hun prijzen verlagen tot onder hun kosten. Bovendien verspreidden de hoge vaste kosten van de bedrijfstak van de Unie zich, zoals uiteengezet in overweging 220, over lagere verkoopvolumes, wat tijdens het onderzoektijdvak tot aanzienlijke financiële verliezen leidde. 5.2. Gevolgen van andere factoren 5.2.1. Invoer uit derde landen (205) Het volume van de invoer uit andere derde landen heeft zich in de beoordelingsperiode als volgt ontwikkeld: Tabel 12 Invoer uit derde landen Land 2020 2021 2022 Onderzoektijdvak Taiwan Volume (ton) 7 821 10 725 17 713 6 702 Index 100 137 226 86 Marktaandeel 14  % 16  % 20  % 14  % Gemiddelde prijs (EUR/ton) 1 594 1 841 2 421 1 954 Index 100 115 152 123 Mexico Volume (ton) 3 446 4 194 6 504 1 715 Index 100 122 189 50 Marktaandeel 6  % 6  % 7  % 4  % Gemiddelde prijs (EUR/ton) 1 615 1 839 2 641 2 814 Index 100 114 164 174 Totaal van alle derde landen behalve de VRC Volume (ton) 19 574 26 114 32 499 12 938 Index 100 133 166 66 Marktaandeel 36  % 40  % 36  % 28  % Gemiddelde prijs (EUR/ton) 2 338 2 722 3 579 5 121 Index 100 116 153 219 Bron: Eurostat en aanvullende gegevens verstrekt door de nationale douaneautoriteiten. (206) De invoer uit Taiwan steeg aanzienlijk van 11 000 ton in 2021 naar 18 000 ton in 2022. Maar terwijl de Chinese invoerprijs — 2 163 EUR/ton in 2022 en 1 720 EUR/ton in het onderzoektijdvak — aanzienlijk lager was dan de prijs van de bedrijfstak van de Unie — 2 443 EUR/ton in 2022 en 2 226 EUR/ton in het onderzoektijdvak — lag de Taiwanese prijs van 2 421 EUR/ton in 2022 en 1 954 EUR/ton slechts minimaal onder de prijs van de bedrijfstak van de Unie en aanzienlijk boven de Chinese prijs. Bovendien vertegenwoordigde de Taiwanese uitvoer over de tweejarige periode van 2022 tot en met 2023 slechts ongeveer de helft van het totale volume van de uitvoer uit de VRC. (207) Daarom heeft de Commissie de invoer uit Taiwan niet als een bijdragende factor beschouwd die afbreuk kon doen aan het oorzakelijk verband tussen de uitvoer uit de VRC en de schade. (208) De invoer uit Mexico en andere derde landen daalde tijdens de beoordelingsperiode en vooral tijdens het onderzoektijdvak aanzienlijk. (209) Daarom heeft de Commissie de invoer uit Mexico of andere derde landen niet als een bijdragende factor beschouwd die afbreuk kon doen aan het oorzakelijk tussen de uitvoer uit de VRC en de schade. Ook de invoer uit alle derde landen samen, inclusief Taiwan, nam tijdens de beoordelingsperiode af en heeft niet tot de schade bijgedragen. 5.2.2. Uitvoerprestaties van de bedrijfstak van de Unie (210) Het volume van de uitvoer van de producenten in de Unie heeft zich in de beoordelingsperiode als volgt ontwikkeld: Tabel 13 Uitvoerprestaties van de in de steekproef opgenomen producenten in de Unie 2020 2021 2022 Onderzoektijdvak Uitvoervolume (ton) [12 000 -13 000 ] [10 000 -11 000 ] [9 000 -10 000 ] [6 000 -7 000 ] Index 100 87 79 54 Gemiddelde prijs (EUR/ton) [1 550 -1 600 ] [1 700 -1 750 ] [2 650 -2 700 ] [2 340 -2 390 ] Index 100 109 171 150 Bron: Gecontroleerde antwoorden op de vragenlijst. (211) Het uitvoervolume daalde tijdens de beoordelingsperiode met 48 %. De gemiddelde uitvoerprijs bleef gedurende de gehele beoordelingsperiode boven de productiekosten. Daarom is geconcludeerd dat de uitvoer niet heeft bijgedragen aan de schade. 5.2.3. Verbruik (212) Het verbruik daalde in het onderzoektijdvak aanzienlijk, van [85 000-95 000] ton in 2022 tot [40 000-50 000] ton in het onderzoektijdvak. Uit een vergelijking met het jaar 2020, waarin het verbruik met [50 000-60 000] ton eveneens aanzienlijk lager was, blijkt echter dat zolang de invoer uit de VRC slechts een marktaandeel van 19 % vormde, de bedrijfstak van de Unie in staat was om voldoende volume te verkopen tegen een prijsniveau dat hoog genoeg was om winstgevend te zijn. Bijgevolg is de afname van het verbruik geen geïsoleerde factor die afbreuk heeft gedaan aan het oorzakelijk verband tussen de invoer uit de VRC en de schade voor de bedrijfstak van de Unie. Het is eerder het tegenovergestelde: het hoge verbruik in 2022 heeft het schadelijke effect van de invoer uit de VRC, die al in dat jaar een groot marktaandeel had verworven, vertraagd. (213) De daling van het verbruik heeft derhalve geen afbreuk gedaan aan het oorzakelijke verband tussen de invoer uit de VRC en de schade. 5.2.4. Intern gebruik (214) Het interne gebruik van glasvezelgarens door de bedrijfstak van de Unie is heel aanzienlijk te noemen: ongeveer twee derde van zijn totale productie. De voor intern gebruik gebruikte glasvezelgarens zijn echter goedkoper te produceren en hebben in het onderzoektijdvak winst gegenereerd op de downstream-markt. De producenten in de Unie hebben hun verkoop van glasvezelgarens in het onderzoektijdvak ook niet verlaagd ten gunste van intern gebruik, wat blijkt uit het feit dat de hoeveelheid van de voor intern gebruik gebruikte glasvezelgarens in het onderzoektijdvak ook daalde. Dit heeft dus niet bijgedragen aan de schade. 5.2.5. Stijging van de productiekosten Productiekosten per eenheid (EUR/ton) [1 190 -1 240 ] [1 300 -1 350 ] [1 800 -1 850 ] [2 280 -2 330 ] Index 100 110 151 191 (215) De productiekosten van de bedrijfstak van de Unie stegen tijdens de beoordelingsperiode aanzienlijk, van [1 190-1 240] EUR/ton in 2020 tot [2 280-2 330] EUR/ton in het onderzoektijdvak, wat neerkomt op een totale stijging van 91 %. De stijging wordt veroorzaakt door een stijging van de energieprijzen en de grondstofprijzen, evenals door een stijging van de vaste kosten per geproduceerde ton, als gevolg van de lagere geproduceerde volumes in het onderzoektijdvak. (216) Over het algemeen komen stijgingen van de productiekosten regelmatig voor en wordt er, onder eerlijke marktomstandigheden, rekening mee gehouden bij het vaststellen van de verkoopprijzen. De Commissie heeft onderzocht of er een factor is die niet kan worden gecompenseerd door een stijging van de verkoopprijs van glasvezelgarens onder eerlijke marktomstandigheden. (217) Van 2021 tot en met 2022 stegen de productiekosten al substantieel van [1 300-1 350] EUR/ton in 2020 naar [1 800-1 850] EUR/ton, wat neerkwam op een stijging met 37 %. Vanwege de grote vraag in 2022 kon de bedrijfstak van de Unie echter een volume verkopen dat niet substantieel veranderde ten opzichte van het voorgaande jaar, en de prijzen vaststellen op een niveau dat hen in staat stelde winstgevend te blijven. Dit toont aan dat afnemers in staat waren zelfs hoge prijsstijgingen op te vangen, zolang er vraag was. (218) Van 2022 tot het einde van het onderzoektijdvak stegen de productiekosten met 27 %. In het onderzoektijdvak daalde de vraag echter aanzienlijk. Bovendien daalden de Chinese prijzen, die gedurende de eerste drie jaar van de beoordelingsperiode stegen, in het onderzoektijdvak bovendien aanzienlijk (met 20 %), zoals blijkt uit tabel 4. Bijgevolg kon de bedrijfstak van de Unie niet onderhandelen over prijsstijgingen, maar moest men in plaats daarvan de verkoopprijzen verlagen tot onder de kosten. (219) De stijging van de productiekosten van de bedrijfstak van de Unie kan in drie categorieën worden onderverdeeld. (220) Ten eerste resulteerden de op een kleinere basis verdeelde vaste kosten, als gevolg van het lagere volume glasvezelgarens dat in het onderzoektijdvak werd verkocht, in hogere vaste kosten per geproduceerde ton. Een dergelijke stijging is een direct gevolg van de Chinese verovering van marktaandeel en het daaruit voortvloeiende lagere volume dat door de bedrijfstak van de Unie wordt verkocht. Deze stijging van de productiekosten een afzonderlijke factor noemen die bijdraagt aan de schade, zou in tegenspraak zijn met het feit dat deze een direct gevolg is van de laaggeprijsde oneerlijke concurrentie van de Chinese exporteurs. Zij mag daarom niet worden gezien als een afzonderlijke factor die bijdraagt tot schade. (221) Ten tweede stegen de prijzen van diverse grondstoffen in het onderzoektijdvak aanzienlijk. De prijzen voor belangrijke grondstoffen als colemaniet en kalksteen, naast andere grondstoffen die slechts een kleiner deel van de grondstofkosten vertegenwoordigen, stegen substantieel. Deze grondstoffen worden echter grotendeels van de internationale markt geïmporteerd en alle producenten die op niet-verstoorde markten opereren, worden met deze prijsstijgingen geconfronteerd en moeten deze stijging aan hun afnemers doorberekenen. Zo waren de grootste exporteurs van kalksteen in 2022 bijvoorbeeld de Verenigde Arabische Emiraten, Japan, Maleisië, Vietnam en Oman. De stijging van de grondstofprijzen vormt derhalve geen gebeurtenis die tot de schade heeft bijgedragen op een wijze die niet zou worden gecompenseerd door prijsstijgingen van de glasvezelgarens onder eerlijke marktomstandigheden. (222) Ten derde droegen de energieprijzen bij aan de stijging van de productiekosten. Dit was echter geen op zichzelf staand voorval in het onderzoektijdvak. Al in 2022 stegen de energieprijzen substantieel. In Letland daalde de gemiddelde elektriciteitsprijs in het onderzoektijdvak zelfs vergeleken met 2022 ( 57 ) . De stijging van de energieprijzen vormt derhalve geen gebeurtenis die tot de schade heeft bijgedragen op een wijze die niet zou worden gecompenseerd door prijsstijgingen van de glasvezelgarens onder eerlijke marktomstandigheden. (223) Een stijging van de productiekosten is geen geïsoleerde factor die schade veroorzaakt. Alleen als de verkoopprijzen van glasvezelgarens deze stijging niet kunnen weerspiegelen, leidt de stijging van de productiekosten tot schade. De druk op de verkoopprijzen houdt echter rechtstreeks verband met de invoer met dumping uit de VRC tijdens het onderzoektijdvak. (224) Verder blijkt uit de situatie in 2022 dat onder eerlijke marktomstandigheden, waarin de uitvoer uit de VRC tegen lagere prijzen niet leidt tot een verlies aan verkoopvolume voor de bedrijfstak van de Unie, de bedrijfstak van de Unie in staat was de kostenstijging door te berekenen aan zijn afnemers, zelfs toen die stijging maar liefst 37 % bedroeg. Als de invoer met dumping uit de VRC tegen lagere prijzen tijdens het onderzoektijdvak er niet was geweest, had de bedrijfstak van de Unie, zoals in de voorgaande jaren van de beoordelingsperiode is waargenomen, zijn prijzen kunnen verhogen om de verdere stijging van de kosten te weerspiegelen. De Chinese prijzen in het onderzoektijdvak lagen echter zelfs onder de productiekosten van de bedrijfstak van de Unie. (225) Dit toont aan dat de stijging van de productiekosten in het onderzoektijdvak derhalve geen afbreuk heeft gedaan aan het oorzakelijke verband tussen de invoer uit de VRC met dumping en de schade. 5.3. Conclusie inzake het oorzakelijke verband (226) De aanzienlijke stijging van de invoer uit de VRC viel samen met de achteruitgang in de situatie van de bedrijfstak van de Unie. Hoewel de schade vanwege de grote vraag zich vóór het onderzoektijdvak niet manifesteerde, behield de invoer uit de VRC het grote marktaandeel in het onderzoektijdvak, wat volumeschade veroorzaakte en prijsdruk veroorzaakte. (227) De Commissie heeft tevens onderzoek gedaan naar andere schadefactoren en heeft geen andere factoren aangetroffen die de door de bedrijfstak van de Unie geleden aanmerkelijke schade mede zouden kunnen verklaren. In feite geeft geen van de overige onderzochte factoren, noch afzonderlijk noch gezamenlijk, aanleiding om in twijfel te trekken dat er daadwerkelijk sprake is van een substantieel verband tussen de invoer met dumping uit de VRC en de aanmerkelijke schade die de bedrijfstak van de Unie heeft geleden. 6. NIVEAU VAN DE MAATREGELEN (228) Om het niveau van de maatregelen te bepalen, heeft de Commissie beoordeeld of een recht lager dan de dumpingmarge toereikend zou zijn om de door de invoer met dumping jegens de bedrijfstak van de Unie veroorzaakte schade op te heffen. 6.1. Schademarge (229) De schade zou worden opgeheven indien de bedrijfstak van de Unie een nagestreefde winst zou kunnen behalen door te verkopen tegen een richtprijs in de zin van artikel 7, lid 2 quater en lid 2 quinquies, van de basisverordening. (230) Overeenkomstig artikel 7, lid 2 quater, van de basisverordening hield de Commissie bij de bepaling van de nagestreefde winst rekening met de volgende factoren: de mate van winstgevendheid vóór de toename van de invoer uit het betrokken land, de mate van winstgevendheid die vereist is ter dekking van alle kosten en investeringen, onderzoek en ontwikkeling (O&O) en innovatie, alsmede de onder normale mededingingsvoorwaarden te verwachten mate van winstgevendheid. Deze winstmarge mag niet lager zijn dan 6 %. (231) In eerste instantie heeft de Commissie een basiswinst vastgesteld die alle kosten onder normale mededingingsvoorwaarden dekt. (232) De klager heeft in de klacht aangegeven dat een winstniveau van ten minste 20 % het winstniveau van de bedrijfstak van de Unie onder normale marktomstandigheden zou weerspiegelen, op grond van zijn eerdere prestaties. De klager heeft ook benadrukt dat de bedrijfstak voor glasvezelgarens een zeer kapitaalintensieve bedrijfstak was en dat hoge winstniveaus nodig waren om het periodieke onderhoud en de modernisering van de ovens en de investeringen in O&O te garanderen. (233) De Commissie was van mening dat geen van de jaren tijdens de beoordelingsperiode in aanmerking komt als representatief jaar voor de vaststelling van een basiswinst overeenkomstig artikel 7, lid 2 quater, van de basisverordening. (234) In 2020 en 2021, de jaren voorafgaand aan de scherpe stijging van het marktaandeel van de invoer uit de VRC, behaalde de bedrijfstak van de Unie een winstgevendheid van [13-17 %]. Beide jaren werden echter beïnvloed door de uitzonderlijke omstandigheden van de COVID-19-lockdown en de verminderde internationale handelsstromen. Derhalve heeft de Commissie geconcludeerd dat het in deze jaren bereikte niveau van winstgevendheid niet representatief kon worden geacht voor normale mededingingsvoorwaarden. (235) Het jaar 2022 was een uitzonderlijk jaar, met een sterke stijging van het verbruik van glasvezelgarens op de markt van de Unie, wat resulteerde in zowel een stijging van het marktaandeel van de invoer uit de VRC als van de verkoopvolumes van de producenten in de Unie, die hun winstgevendheid konden handhaven en zelfs vergroten. (236) De Commissie heeft derhalve geconcludeerd dat 2022 niet in aanmerking komt als representatief jaar voor de vaststelling van een basiswinst overeenkomstig artikel 7, lid 2 quater, van de basisverordening. (237) Op zoek naar een periode waarin normale mededingingsvoorwaarden heersen, heeft de Commissie de winstgevendheid onderzocht die in de vijf jaar voorafgaand aan de beoordelingsperiode werd behaald en de gemiddelde winstgevendheid berekend die de twee producenten in de Unie tussen 2015 en 2019 hadden behaald. (238) Deze winstmarge werd vastgesteld op 20,7 %. (239) De bedrijfstak van de Unie voerde aan dat zijn niveau van investeringen, onderzoek en ontwikkeling (O&O) en innovatie tijdens de beoordelingsperiode onder normale mededingingsvoorwaarden hoger zou zijn geweest. Deze argumenten waren echter niet voldoende onderbouwd en werden daarom buiten beschouwing gelaten bij de berekening van de nagestreefde winst. (240) Overeenkomstig artikel 7, lid 2 quinquies, van de basisverordening beoordeelde de Commissie als laatste stap de toekomstige kosten die voortvloeien uit multilaterale milieuovereenkomsten en de bijbehorende protocollen waarbij de Unie partij is en uit de in bijlage I bis vermelde verdragen van de Internationale Arbeidsorganisatie (IAO), die de bedrijfstak van de Unie zal maken tijdens de periode van toepassing van de maatregel uit hoofde van artikel 11, lid 2. De Commissie heeft geoordeeld dat de producenten in de Unie onvoldoende bewijsmateriaal met betrekking tot deze kosten hadden verstrekt en hebben deze daarom niet in aanmerking genomen bij de berekening van de geen schade veroorzakende prijs. (241) Op basis hiervan heeft de Commissie voor het soortgelijke product van de bedrijfstak van de Unie een geen schade veroorzakende prijs van [3 600-4 600] EUR berekend door de nagestreefde winst in overweging 238 toe te passen op de productiekosten van de producenten in de Unie tijdens het onderzoektijdvak. Er zijn geen aanpassingen op grond van artikel 7, lid 2 quinquies, doorgevoerd. (242) De Commissie heeft vervolgens de schademarge bepaald aan de hand van een vergelijking van de gewogen gemiddelde invoerprijs van de meewerkende producent-exporteur Henan Guangyuan in de VRC, zoals vastgesteld bij de berekening van de prijsonderbieding, met de gewogen gemiddelde, geen schade veroorzakende prijs van het soortgelijke product dat gedurende het onderzoektijdvak door de producenten in de Unie op de markt van de Unie werd verkocht. Het verschil dat deze vergelijking opleverde, werd uitgedrukt als percentage van de gewogen gemiddelde cif-waarde bij invoer. Onderneming Dumpingmarge Schademarge Henan Guangyuan 26,3  % 129,9  % Alle overige invoer van oorsprong uit China 56,1  % 182,2  % 6.2. Conclusie over het niveau van de maatregelen (243) Na bovenstaande beoordeling moeten de voorlopige antidumpingrechten overeenkomstig artikel 7, lid 2, van de basisverordening als volgt worden vastgesteld: Onderneming Voorlopig antidumpingrecht Henan Guangyuan 26,3  % Alle overige invoer van oorsprong uit China 56,1  % 7. BELANG VAN DE UNIE (244) Gezien de beslissing van de Commissie om artikel 7, lid 2, van de basisverordening toe te passen, heeft zij onderzocht of zij kon concluderen dat het niet in het belang van de Unie was om in dit geval voorlopige maatregelen te nemen, ondanks de vaststelling van schadeveroorzakende dumping, overeenkomstig artikel 21 van de basisverordening. Het belang van de Unie werd vastgesteld op basis van een beoordeling van alle betrokken belangen, waaronder die van de bedrijfstak van de Unie, de importeurs en de gebruikers. 7.1. Belang van de bedrijfstak van de Unie (245) Op grond van de bovenstaande analyse is de instelling van voorlopige maatregelen in het belang van de bedrijfstak voor glasvezelgarens van de Unie. Zonder maatregelen zullen de Chinese producenten glasvezelgarens tegen lage prijzen naar de markt van de Unie blijven exporteren en prijsdruk blijven uitoefenen, waardoor de bedrijfstak van de Unie glasvezelgarens niet met voldoende winst kan verkopen en verloren marktaandelen niet kan herwinnen. 7.2. Belang van niet-verbonden importeurs (246) Eén importeur, die het onderzochte product uit de VRC koopt, heeft de vragenlijst beantwoord. Uit de verstrekte gegevens maakt de Commissie op dat de importeur met een vaste winstmarge lijkt te opereren. De importeur heeft nog geen argumenten aangevoerd. De Commissie heeft daarom geconcludeerd dat er geen dwingende reden is om geen voorlopige maatregelen in te stellen. 7.3. Belang van de gebruikers (247) De gebruikers produceren stoffen voor een breed scala van industriële producten, waaronder windturbines en materialen voor de bouw, isolatie of luchtvaart. (248) Drie gebruikers, die samen ongeveer 10 % van de in het onderzoektijdvak uit de VRC ingevoerde glasvezelgarens kochten, hebben de vragenlijst beantwoord. Uit hun gegevens blijkt dat de gevolgen van de maatregelen voor twee van de gebruikers niet substantieel zouden moeten zijn, omdat zij ofwel slechts een klein percentage van het onderzochte product uit de VRC gebruiken, ofwel omdat het onderzochte product slechts een klein percentage van hun productiekosten vertegenwoordigt, en eventuele invoerrechten de winstgevendheid van de onderneming niet in gevaar zouden moeten brengen. Bovendien lijkt het erop dat de gebruikers, ondanks de aanzienlijke prijsstijgingen van het onderzochte product in de jaren voorafgaand aan het onderzoektijdvak, winstgevend konden blijven in het onderzoektijdvak. Voor één gebruiker, die het grootste deel van zijn glasvezelgarens uit de VRC kocht en die momenteel een lage winstgevendheid heeft, kan niet worden uitgesloten dat de rechten gevolgen kunnen hebben voor zijn winstgevendheid. Gezien de lage mate van medewerking van de gebruikers heeft de Commissie geconcludeerd dat deze laatste niet representatief is voor de gebruikers. (249) De Commissie heeft daarom geconcludeerd dat er geen dwingende reden is om geen voorlopige maatregelen in te stellen. 7.4. Conclusie inzake belang van de Unie (250) Op basis van het bovenstaande is de Commissie tot de conclusie gekomen dat er geen dwingende redenen zijn om te besluiten dat het niet in het belang van de Unie zou zijn om in dit stadium van het onderzoek voorlopige maatregelen in te stellen op de invoer van glasvezelgarens van oorsprong uit de Volksrepubliek China. 8. VOORLOPIGE ANTIDUMPINGMAATREGELEN (251) Gezien de conclusies van de Commissie inzake dumping, schade, het oorzakelijk verband, het niveau van maatregelen en het belang van de Unie moeten voorlopige maatregelen worden ingesteld om te voorkomen dat de bedrijfstak van de Unie nog meer schade lijdt door de invoer met dumping. (252) Voorlopige antidumpingmaatregelen voor de invoer van glasvezelgarens van oorsprong uit China moeten worden ingesteld, in overeenstemming met de regel van het laagste recht in artikel 7, lid 2, van de basisverordening. Het bedrag van de rechten werd vastgesteld op het niveau van de dumpingmarge, of van de schademarge indien deze lager is. (253) Gezien het voorgaande moeten de voorlopige antidumpingrechten, uitgedrukt in cif-prijs grens Unie, vóór inklaring, als volgt worden vastgesteld: Onderneming Voorlopig antidumpingrecht Henan Guangyuan New Material Co., Ltd 26,3  % Alle overige invoer van oorsprong uit China 56,1  % (254) Het bij deze verordening voor bepaalde ondernemingen vastgestelde individuele antidumpingrecht is gebaseerd op de bevindingen van dit onderzoek. Daarin wordt derhalve de situatie weerspiegeld die bij het onderzoek voor die onderneming werd geconstateerd. Dit recht is uitsluitend van toepassing op de invoer van het betrokken product van oorsprong uit het betrokken land en vervaardigd door de genoemde juridische entiteit. Op de invoer van het betrokken product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die met de specifiek genoemde onderneming zijn verbonden, is het recht van toepassing dat voor “alle overige invoer van oorsprong uit China” geldt. Die invoer mag niet worden onderworpen aan de individuele antidumpingrechten. (255) Om het risico op ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De toepassing van individuele antidumpingrechten moet alleen van toepassing zijn wanneer een geldige handelsfactuur wordt overgelegd aan de douaneautoriteiten van de lidstaten. De factuur moet voldoen aan de in artikel 1, lid 3, van deze verordening vastgestelde vereisten. Tot een dergelijke factuur wordt overgelegd, moet de invoer worden onderworpen aan het antidumpingrecht dat van toepassing is op “alle overige invoer van oorsprong uit China”. (256) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle voorschriften van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het recht vervolgens terecht wordt toegepast, in overeenstemming met de douanewetgeving. (257) Indien het volume van de uitvoer door een van de ondernemingen die een lager individueel recht genieten, in het bijzonder na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van maatregelen worden geopend. Hierbij kan onder meer worden onderzocht of het nodig is een individueel recht of individuele rechten in te trekken en in plaats daarvan het voor het gehele land geldende recht in te stellen. 9. INFORMATIE OVER VOORLOPIGE MAATREGELEN (258) Overeenkomstig artikel 19 bis van de basisverordening heeft de Commissie de belanghebbenden op de hoogte gebracht van de beoogde instelling van voorlopige rechten. Deze informatie is ook openbaar gemaakt op de website van DG Handel. Belanghebbenden kregen drie werkdagen de tijd om opmerkingen in te dienen over de juistheid van de berekeningen die specifiek aan hen zijn meegedeeld. (259) Er zijn geen opmerkingen over de juistheid van de berekeningen ontvangen. 10. SLOTBEPALINGEN (260) Met het oog op een behoorlijk bestuur zal de Commissie de belanghebbenden uitnodigen schriftelijk te reageren en/of binnen een vaste termijn een hoorzitting met de Commissie en/of de raadadviseur-auditeur in handelsprocedures aan te vragen. (261) De bevindingen betreffende de instelling van voorlopige rechten zijn voorlopig en kunnen in het definitieve stadium van het onderzoek worden gewijzigd, HEEFT DE VOLGENDE VERORDENING VASTGESTELD: Artikel 1 1.   Er wordt een voorlopig antidumpingrecht ingesteld op glasvezelgarens, al dan niet getwist, met uitzondering van glasvezellonten, glasvezelkoorden en versneden vezels, momenteel ingedeeld onder de GN-codes ex 7019 13 00  en ex 7019 19 00  (Taric-codes 7019 13 00 10, 7019 13 00 15, 7019 13 00 20, 7019 13 00 25, 7019 13 00 30, 7019 13 00 50, 7019 13 00 87, 7019 13 00 94, 7019 19 00 30 en 7019 19 00 85) en van oorsprong uit de Volksrepubliek China. 2.   De voorlopige antidumpingrechten die van toepassing zijn op de nettoprijs, franco grens Unie, vóór inklaring, van de in lid 1 genoemde en door de hieronder vermelde ondernemingen vervaardigde producten zijn als volgt: Onderneming Voorlopig antidumpingrecht Aanvullende Taric-code Henan Guangyuan New Material Co., Ltd 26,3  % 89 FV Alle overige invoer van oorsprong uit de Volksrepubliek China 56,1  % 8 999 3.   De individuele rechten die zijn vastgesteld voor de in lid 2 vermelde ondernemingen zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die als volgt luidt: “Ondergetekende verklaart dat de (hoeveelheid) (betrokken product) die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in [betrokken land]. Ondergetekende verklaart dat de in deze factuur verstrekte informatie juist en volledig is.” Als een dergelijke factuur niet wordt overgelegd, wordt het recht toegepast dat voor alle andere ondernemingen geldt. 4.   Bij het in de Unie in het vrije verkeer brengen van het in lid 1 genoemde product wordt een zekerheid gesteld die gelijk is aan het bedrag van het voorlopige recht. 5.   Tenzij anders vermeld zijn de geldende bepalingen inzake douanerechten van toepassing. Artikel 2 1.   Belanghebbenden moeten hun schriftelijke opmerkingen inzake deze verordening binnen 15 kalenderdagen na de datum van inwerkingtreding van deze verordening bij de Commissie indienen. 2.   Belanghebbenden die om een hoorzitting bij de Commissie willen verzoeken, moeten dit binnen vijf kalenderdagen na de datum van inwerkingtreding van deze verordening doen. 3.   Belanghebbenden die willen worden gehoord door de raadadviseur-auditeur in handelsprocedures, kunnen binnen vijf kalenderdagen na de datum van inwerkingtreding van deze verordening een verzoek daartoe indienen. De raadadviseur-auditeur kan buiten deze termijn ingediende verzoeken beoordelen en kan in voorkomend geval besluiten die verzoeken te aanvaarden. Artikel 3 Deze verordening treedt in werking op de dag na die van de bekendmaking ervan in het Publicatieblad van de Europese Unie . Artikel 1 is gedurende een periode van zes maanden van toepassing. Deze verordening is verbindend in al haar onderdelen en rechtstreeks toepasselijk in elke lidstaat. Gedaan te Brussel, 11 oktober 2024. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 . ELI: http://data.europa.eu/eli/reg/2016/1036/2020-08-11 . ( 2 ) Bericht van inleiding van een antidumpingprocedure betreffende de invoer van glasvezelgarens van oorsprong uit de Volksrepubliek China ( PB C, C/2024/1484, 16.2.2024, ELI: http://data.europa.eu/eli/C/2024/1484/oj ). ( 3 ) In het beste geval zou een bijgewerkte steekproef tussen 4,5 % en 9 % van de Chinese uitvoer hebben bestreken. ( 4 ) https://tron.trade.ec.europa.eu/investigations/case-view?caseId=2715 . ( 5 ) Uitvoeringsverordening (EU) 2020/492 van de Commissie van 1 april 2020 tot instelling van definitieve antidumpingrechten op bepaalde geweven en/of gestikte stoffen van glasvezels van oorsprong uit de Volksrepubliek China en Egypte ( PB L 108 van 6.4.2020, blz. 1 , ELI: http://data.europa.eu/eli/reg_impl/2020/492/oj ); Uitvoeringsverordening (EU) 2023/1452 van de Commissie van 13 juli 2023 tot instelling van een definitief antidumpingrecht op bepaalde continuglasvezelproducten van oorsprong uit de Volksrepubliek China naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L 179 van 14.7.2023, blz. 57 , ELI: http://data.europa.eu/eli/reg_impl/2023/1452/oj ); Uitvoeringsverordening (EU) 2024/357 van de Commissie van 23 januari 2024 tot instelling van een definitief antidumpingrecht op bepaalde open weefsels van glasvezels van oorsprong uit de Volksrepubliek China, zoals uitgebreid tot de invoer verzonden vanuit India, Indonesië, Maleisië, Taiwan en Thailand naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L, 2024/357, 24.1.2024, ELI: http://data.europa.eu/eli/reg_impl/2024/357/oj ). ( 6 ) Uitvoeringsverordening (EU) 2020/492, overwegingen 161, 162 en 167; Uitvoeringsverordening (EU) 2023/1452, overweging 68; Uitvoeringsverordening (EU) 2024/357, overwegingen 139 en 140. ( 7 ) Uitvoeringsverordening (EU) 2020/492, overwegingen 116-119; Uitvoeringsverordening (EU) 2023/1452, overwegingen 53, 54 en 55; Uitvoeringsverordening (EU) 2024/357, overwegingen 76 en 81. ( 8 ) Uitvoeringsverordening (EU) 2020/492, overwegingen 120, 121 en 122; Uitvoeringsverordening (EU) 2023/1452, overwegingen 56-59; Uitvoeringsverordening (EU) 2024/357, overwegingen 82 en 88. Het recht van overheidsinstanties om belangrijk leidinggevend personeel in staatsondernemingen te benoemen en te ontslaan, zoals bepaald in de Chinese wetgeving, kan worden beschouwd als afspiegeling van de corresponderende eigendomsrechten, maar daarnaast vormen de cellen van de Chinese Communistische Partij (“CCP”) in ondernemingen, niet alleen in staatsondernemingen maar ook in particuliere ondernemingen, een ander kanaal door middel waarvan de staat zich in de besluitvorming van ondernemingen kan mengen. Volgens het vennootschapsrecht van de VRC moet in elke onderneming een CCP-organisatie worden opgezet (met ten minste drie CCP-leden zoals bepaald in de statuten van de CCP) en moet de onderneming de nodige voorwaarden scheppen voor de activiteiten van de partijorganisatie. Deze eis lijkt in het verleden niet altijd te zijn gevolgd of strikt te zijn gehandhaafd. De CCP heeft haar aanspraken op zeggenschap bij zakelijke beslissingen in staatsondernemingen echter in elk geval sinds 2016 nadrukkelijker als politiek beginsel doen gelden. Ook zijn er berichten dat de CCP druk uitoefent op particuliere ondernemingen om “vaderlandslievendheid” voorop te stellen en zich naar de partijlijn te voegen. In 2017 werd bericht dat in 70 % van de circa 1,86 miljoen ondernemingen in particuliere eigendom partijcellen aanwezig waren, en dat er toenemende druk was om de CCP-organisaties het laatste woord te geven bij de zakelijke besluitvorming in de betrokken ondernemingen. Deze regels zijn van algemene toepassing in de hele Chinese economie, in alle sectoren, ook bij fabrikanten van glasvezelgarens en de leveranciers van de basisproducten daarvoor. ( 9 ) Uitvoeringsverordening (EU) 2020/492, overwegingen 123-138; Uitvoeringsverordening (EU) 2023/1452, overwegingen 60-61; Uitvoeringsverordening (EU) 2024/357, overwegingen 89 en 109. ( 10 ) Uitvoeringsverordening (EU) 2020/492, overwegingen 139-142; Uitvoeringsverordening (EU) 2023/1452, overweging 62; Uitvoeringsverordening (EU) 2024/357, overwegingen 110 en 115. ( 11 ) Uitvoeringsverordening (EU) 2020/492, overwegingen 143-145; Uitvoeringsverordening (EU) 2023/1452, overweging 63; Uitvoeringsverordening (EU) 2024/357, overwegingen 116 en 118. ( 12 ) Uitvoeringsverordening (EU) 2020/492, overwegingen 146-155; Uitvoeringsverordening (EU) 2023/1452, overweging 64; Uitvoeringsverordening (EU) 2024/357, overwegingen 119 en 133. ( 13 ) De onlineversie van het rapport is beschikbaar op: https://ec.europa.eu/transparency/documents-register/detail?ref=SWD(2024)91&lang=en . ( 14 ) Zie ook Uitvoeringsverordening (EU) 2020/492, overweging 118. ( 15 ) Zie afdeling III, onderafdeling 3, van het 14e vijfjarenplan voor de ontwikkeling van de grondstoffenindustrie; beschikbaar op: https://www.gov.cn/zhengce/zhengceku/2021-12/29/content_5665166.htm (geraadpleegd op 2 juli 2024) — referentienummer t24.007745. ( 16 ) Beschikbaar op: https://www.ndrc.gov.cn/xxgk/zcfb/fzggwl/202312/t20231229_1362999.html (geraadpleegd op 2 juli 2024) — referentienummer t24.007745. ( 17 ) Beschikbaar op: https://www.ncsti.gov.cn/kjdt/tzgg/202312/t20231225_145433.html (geraadpleegd op 2 juli 2024) — referentienummer t24.007745. ( 18 ) Zie het 14e vijfjarenplan van de provincie Shandong voor bouwmaterialen, hoofdstuk IV, afdeling 4; beschikbaar op: https://huanbao.bjx.com.cn/news/20211129/1190544.shtml (geraadpleegd op 2 juli 2024). ( 19 ) Zie het 14e vijfjarenplan van Chongqing voor de ontwikkeling van strategische en opkomende industrieën; beschikbaar op: https://www.cq.gov.cn/zwgk/zfxxgkml/szfwj/qtgw/202203/t20220318_10526318.html (geraadpleegd op 2 juli 2024) — referentienummer t24.007745. ( 20 ) Driejarig actieplan van Guangxi inzake strategische en opkomende industrieën: “De sector nieuwe materialen krachtig ontwikkelen. De nadruk ligt op de doorbraak van geavanceerde technologieën en de bevordering van hoogwaardige producten, met name de ontwikkeling van hoogwaardige materialen van staal, non-ferrometalen en calciumcarbonaat, nieuwe materialen voor batterijen, hoogwaardige glasvezelcomposietmaterialen, grafeen enz. Tegen 2023 zal de productiewaarde van de sector nieuwe materialen oplopen tot 133 miljard yuan en de toegevoegde waarde tot 44 miljard yuan.”; beschikbaar op: http://fgw.gxzf.gov.cn/zfxxgkzl/wjzx/zyzc/gzfa/t10748917.shtml (geraadpleegd op 1 juli 2024) — referentienummer t24.007745. ( 21 ) 14e vijfjarenplan van Hubei voor de hoogwaardige ontwikkeling van nieuwe materialen: “De nadruk leggen op de bevordering van slimme productietechnologie voor grote glasvezelovens, glasvezelproducten en -technologieën voor 5G enz., en gezamenlijk wetenschappelijk onderzoek met ondernemingen als centrale aanspreekpunten ondersteunen.”; beschikbaar op: https://jxt.hubei.gov.cn/fbjd/xxgkml/jhgh/202203/t20220325_4056642.shtml (geraadpleegd op 1 juli 2024) — referentienummer t24.007745. ( 22 ) 14e vijfjarenplan van Zhejiang voor de ontwikkeling van de sector nieuwe materialen: “Met de economische ontwikkelingszone van Tongxiang [waar Jushi gevestigd is (ter toelichting toegevoegd door de Commissie)] als zwaartepunt, zich toespitsen op hoogwaardige vezel- en composietmaterialen, hoogwaardige materialen voor batterijen, geavanceerde nieuwe materialen en andere deelgebieden, om een industriële keten te creëren voor hoogwaardige glasvezels en composietmaterialen alsook voor hoogwaardige materialen voor batterijen en downstreamproducten, teneinde de waardeketen te verbeteren.”; beschikbaar op: https://fzggw.zj.gov.cn/art/2021/6/24/art_1229539890_4671248.html (geraadpleegd op 1 juli 2024) — referentienummer t24.007745. ( 23 ) Zie: https://vip.stock.finance.sina.com.cn/corp/view/vCI_CorpManagerInfo.php?stockid=600176&Pcode=30005355&Name=%B3%A3%D5%C5%C0%FB (geraadpleegd op 2 juli 2024) — referentienummer t24.007745. ( 24 ) Zie: http://yp.sinomatech.com/party/8993.html (geraadpleegd op 2 juli 2024) — referentienummer t24.007745. ( 25 ) Zie: https://q.stock.sohu.com/newpdf/202356372290.pdf (geraadpleegd op 2 juli 2024) en http://f.dfcfw.com/pdf/H2_AN202202221548514546_1.pdf (geraadpleegd op 2 juli 2024) — referentienummer t24.007745. ( 26 ) Zie de statuten van de onderneming, beschikbaar op: https://pdf.dfcfw.com/pdf/H2_AN202203181553440430_1.pdf?1647632338000.pdf (geraadpleegd op 2 juli 2024) — referentienummer t24.007745. ( 27 ) Artikel op de website van Taishan Fiberglass, beschikbaar op: http://ctgf.com/contents/16/13216.html (geraadpleegd op 2 juli 2024) — referentienummer t24.007745. ( 28 ) Artikel 195 van de statuten van Jushi; beschikbaar op: http://ile.finance.sina.com.cn/211.154.219.97:9494/MRGG/CNSESH_STOCK/2022/2022-3/2022-03-19/7898725.PDF (geraadpleegd op 2 juli 2024) — referentienummer t24.007745. ( 29 ) Zie het driejarig actieplan van Guangxi inzake strategische en opkomende industrieën, zoals aangehaald in overweging 56. ( 30 ) World Bank Open Data — Upper Middle Income, https://data.worldbank.org/income-level/upper-middle-income . ( 31 ) De eerste mededeling over productiefactoren is voor belanghebbenden beschikbaar in het dossier onder referentienummer t24.003239. ( 32 ) De tweede mededeling over productiefactoren is voor belanghebbenden beschikbaar in het dossier onder referentienummer t24.005240. ( 33 ) Jaarverslag over 2023 van de Sisecam-groep: https://www.sisecam.com.tr/sites/catalogs/en/Investor%20Relations/Presentations%20and%20Bulletins/Annual%20Reports/sisecam-annual-report-2023.pdf (laatst geraadpleegd op 18 juli 2024) — referentienummer t24.006381. ( 34 ) Jaarverslag over 2022 van de Sisecam-groep: https://www.sisecam.com.tr/en/investor-relations/presentations-and-bulletins/annual-reports/digital-annual-report/2022/assets/pdf/SCAM_FRAE_2022_MTB_uyg_23.pdf (laatst geraadpleegd op 18 juli 2024) — referentienummer t24.006381 (de informatie over de glasvezelproductie en de productiecapaciteit voor glasvezel is te vinden op blz. 17). ( 35 ) https://www.sisecam.com.tr/tr/faaliyet-alanlarimiz/cam-elyaf (laatst geraadpleegd op 18 juli 2024) — referentienummer t24.6381. ( 36 ) Een doorvoerbus is een apparaat, meestal gemaakt van platina of een platina-rodiumlegering, met talloze kleine gaatjes of spuitmondjes. Het wordt op de bodem van de glassmeltoven geplaatst. ( 37 ) Deze coating of afwerking om glasvezels is bedoeld om ze tijdens de verwerking te beschermen en zorgt ervoor dat ze beter binden aan composietmaterialen in toepassingen stroomafwaarts. ( 38 ) Verordening (EU) 2015/755 van het Europees Parlement en de Raad van 29 april 2015 betreffende de gemeenschappelijke regeling voor de invoer uit bepaalde derde landen ( PB L 123 van 19.5.2015, blz. 33 , ELI: http://data.europa.eu/eli/reg/2015/755/oj ). ( 39 ) Global Trade Atlas: https://connect.ihsmarkit.com/ ; http://www.gtis.com/gta/secure/default.cfm . ( 40 ) Turks Instituut voor Statistiek: http://www.turkstat.gov.tr . ( 41 ) EPDK — Regelgevende autoriteit voor de energiemarkt: http://epdk.gov.tr . ( 42 ) Turks Investeringsbureau: https://www.invest.gov.tr/en/investmentguide/pages/cost-of-doing-business.aspx . ( 43 ) https://connect.ihsmarkit.com/ , http://www.gtis.com/gta/secure/default.cfm . ( 44 ) http://www.macmap.org . ( 45 ) Verordening (EU) 2015/755. Volgens artikel 2, lid 7, van de basisverordening kunnen de binnenlandse prijzen in die landen niet worden gebruikt voor de vaststelling van de normale waarde. ( 46 ) Turks Instituut voor Statistiek, Werkelijke wekelijkse werktijd en maandelijkse gemiddelde loonkosten per economische activiteit en werkelijke wekelijkse werktijd en maandelijkse gemiddelde loonkosten per CAO en bedrijfsgrootteklasse: https://data.tuik.gov.tr/Kategori/GetKategori?p=istihdam-issizlik-ve-ucret-108&dil=2 (laatst geraadpleegd op 18 juli 2024). De betreffende bestanden zijn voor belanghebbenden te vinden in het dossier onder referentienummer: t24.005240. ( 47 ) Turks Instituut voor Statistiek, Indexcijfers van de loonkosten: https://data.tuik.gov.tr/Bulten/Index?p=Labour-Input-Indices-Quarter-I:-January-March,-2024-53682 (laatst geraadpleegd op 18 juli 2024). De betreffende bestanden zijn voor belanghebbenden te vinden in het dossier onder referentienummer: t24.005240. ( 48 ) Regelgevende autoriteit voor de energiemarkt: https://www.epdk.gov.tr/Detay/Icerik/3-0-39/kurul-kararlari- (laatst geraadpleegd op 18 juli 2024). De betreffende bestanden zijn voor belanghebbenden te vinden in het dossier onder referentienummer: t24.005240. ( 49 ) Turks Instituut voor Statistiek, Aardgasprijzen voor de industrie per verbruikscategorie voor de periode januari-juni 2022: https://data.tuik.gov.tr/Bulten/Index?p=Electricity-and-Natural-Gas-Prices-Period-I:-January-June,-2022-45567 (laatst geraadpleegd op 18 juli 2024). De betreffende bestanden zijn voor belanghebbenden te vinden in het dossier onder referentienummer: t24.005240. ( 50 ) Turks Instituut voor Statistiek, Binnenlandse producentenprijsindex en wijzigingssnelheid: https://data.tuik.gov.tr/Bulten/Index?p=Domestic-Producer-Price-Index-June-2024-53691 (laatst geraadpleegd op 18 juli 2024). De betreffende bestanden zijn voor belanghebbenden te vinden in het dossier onder referentienummer: t24.005240. ( 51 ) Bron voor energie-inhoud in MMBtu van 1 m 3 aardgas: Calculator voor aardgas van MMBTU naar m 3 en van m 3 naar MMBTU + grafiek (learnmetrics.com) . Een screenshot van de betreffende gegevens is voor belanghebbenden te vinden in het dossier onder referentienummer: t24.005240. ( 52 ) Bron voor energie-inhoud in MMBtu van 1 kilogram lng: Inzicht in eenheden voor vloeibaar aardgas (lng) — Enerdynamics . Een screenshot van de betreffende gegevens is voor belanghebbenden te vinden in het dossier onder referentienummer: t24.005240. ( 53 ) Bron voor energie-inhoud in MMBtu van 1 m 3 aardgas: Calculator voor aardgas van MMBTU naar m 3 en van m 3 naar MMBTU + grafiek (learnmetrics.com) . Een screenshot van de betreffende gegevens is voor belanghebbenden te vinden in het dossier onder referentienummer: t24.005240. ( 54 ) Bron voor verbrandingsefficiëntie: https://www.energy.gov/eere/amo/articles/benchmark-fuel-cost-steam-generation (laatst geraadpleegd op 25 juli 2024). Voor belanghebbenden te vinden in het dossier onder referentienummer: t24.006383. ( 55 ) Investeringsbureau van het presidentschap van de Republiek Turkije: https://www.invest.gov.tr/en/investmentguide/pages/cost-of-doing-business.aspx — Sectie Kosten van zakendoen (laatst geraadpleegd op 18 juli 2024). Een screenshot van de betreffende gegevens is voor belanghebbenden te vinden in het dossier onder referentienummer: t24.005240. ( 56 ) Deze transacties hadden allemaal betrekking op een productsoort die goed was voor ongeveer [50-60] % van de uitvoer van Henan Guangyuan naar de Unie en voor ongeveer [40-50] % van de verkoop van de bedrijfstak van de Unie. ( 57 ) https://www.ast.lv/en/electricity-market-review?month=13&year=2023 . ELI: http://data.europa.eu/eli/reg_impl/2024/2673/oj ISSN 1977-0758 (electronic edition)",
  "source": "EUR LEX"
}