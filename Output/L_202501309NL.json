{
  "url": "http://www.w3.org/1999/xhtml\"><!--",
  "content": "L_202501309NL.000101.fmx.xml Publicatieblad van de Europese Unie NL L-serie 2025/1309 3.7.2025 UITVOERINGSVERORDENING (EU) 2025/1309 VAN DE COMMISSIE van 2 juli 2025 tot instelling van een definitief antidumpingrecht op bepaalde hulpstukken voor buisleidingen van oorsprong uit de Republiek Korea, Maleisië en de Russische Federatie naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) (“de basisverordening”), en met name artikel 11, lid 2, Overwegende hetgeen volgt: 1. PROCEDURE 1.1. Voorafgaande onderzoeken en geldende maatregelen 1.1.1. De Republiek Korea en Maleisië (1) Bij Verordening (EG) nr. 778/2003 ( 2 ) heeft de Raad een definitief antidumpingrecht ingesteld op bepaalde hulpstukken voor buisleidingen van oorsprong uit de Republiek Korea (“Korea”) en Maleisië (“het oorspronkelijke onderzoek”). Naar aanleiding van een eerste nieuw onderzoek in verband met het vervallen van de antidumpingmaatregelen op grond van artikel 11, lid 2, van Verordening (EG) nr. 384/96 van de Raad van 22 december 1995 betreffende beschermende maatregelen tegen invoer met dumping uit landen die geen lid zijn van de Europese Gemeenschap ( 3 ) , heeft de Raad bij Verordening (EG) nr. 1001/2008 ( 4 ) de antidumpingmaatregelen opnieuw ingesteld. Naar aanleiding van een tweede nieuw onderzoek in verband met het vervallen van de antidumpingmaatregelen op grond van artikel 11, lid 2, van Verordening (EG) nr. 1225/2009 van de Raad van 30 november 2009 betreffende beschermende maatregelen tegen invoer met dumping uit landen die geen lid zijn van de Europese Gemeenschap ( 5 ) , heeft de Commissie bij Uitvoeringsverordening (EU) nr. 1283/2014 ( 6 ) de antidumpingmaatregelen opnieuw ingesteld. Naar aanleiding van een gedeeltelijk tussentijds nieuw onderzoek overeenkomstig artikel 11, lid 3, van de basisverordening, dat beperkt was tot een onderzoek naar dumping door TK Corporation, een Koreaanse producent-exporteur, heeft de Commissie Uitvoeringsverordening (EU) nr. 1283/2014 gewijzigd bij Uitvoeringsverordening (EU) 2016/306 ( 7 ) . Naar aanleiding van een derde nieuw onderzoek in verband met het vervallen van de antidumpingmaatregelen op grond van artikel 11, lid 2, van de basisverordening heeft de Commissie bij Uitvoeringsverordening (EU) 2019/566 ( 8 ) van 9 april 2019 de antidumpingmaatregelen opnieuw ingesteld. (2) De antidumpingmaatregelen die momenteel van toepassing zijn op de invoer van bepaalde hulpstukken voor buisleidingen van oorsprong uit Korea, bestaan uit een op het niveau van de dumpingmarge vastgesteld ad-valoremrecht van 32,4 % voor de invoer afkomstig van een met naam genoemde exporteur (TK Corporation), en een op het niveau van de schademarge vastgesteld residueel recht van 44,0 %. (3) De antidumpingmaatregelen die momenteel van toepassing zijn op de invoer van bepaalde hulpstukken voor buisleidingen van oorsprong uit Maleisië, bestaan uit een op het niveau van de dumpingmarge vastgesteld ad-valoremrecht van respectievelijk 49,9 % en 59,2 % voor de invoer afkomstig van met naam genoemde exporteurs, en een residueel recht van 75,0 %. 1.1.2. De Russische Federatie (4) Bij Uitvoeringsverordening (EU) nr. 78/2013 ( 9 ) heeft de Raad een definitief antidumpingrecht ingesteld op bepaalde hulpstukken voor buisleidingen van oorsprong uit de Republiek Turkije (“Turkije”) en de Russische Federatie (“Rusland”). Naar aanleiding van een eerste nieuw onderzoek in verband met het vervallen van de maatregelen heeft de Commissie bij Uitvoeringsverordening (EU) 2019/566 van 9 april 2019 het antidumpingrecht op de invoer van oorsprong uit Rusland opnieuw ingesteld en het onderzoek betreffende de invoer van hetzelfde product van oorsprong uit Turkije beëindigd. (5) De antidumpingmaatregelen die momenteel van toepassing zijn ten aanzien van Rusland, bestaan uit een op het niveau van de dumpingmarge vastgesteld residueel ad-valoremrecht van 23,8 %. 1.1.3. Andere derde landen waarop dit nieuwe onderzoek geen betrekking heeft (6) Er zijn momenteel antidumpingmaatregelen van toepassing op de invoer van bepaalde hulpstukken voor buisleidingen van oorsprong uit de Volksrepubliek China (“de VRC”), die zijn uitgebreid tot de invoer uit Taiwan, Indonesië, Sri Lanka en de Filipijnen ( 10 ) . 1.2. Verzoek om een nieuw onderzoek in verband met het vervallen van de maatregelen (7) Na de bekendmaking van een bericht dat de maatregelen op korte termijn zouden vervallen ( 11 ) , heeft de Europese Commissie (“de Commissie”) een verzoek om een nieuw onderzoek overeenkomstig artikel 11, lid 2, van de basisverordening ontvangen. (8) Het verzoek om een nieuw onderzoek (“het verzoek”) werd op 11 januari 2024 ingediend door het Defence Committee of the steel butt-welding fittings industry of the European Union (“de indiener van het verzoek”) namens de bedrijfstak van de Unie voor bepaalde hulpstukken voor buisleidingen in de zin van artikel 5, lid 4, van de basisverordening. Het verzoek werd ingediend op grond dat het vervallen van de maatregelen waarschijnlijk zou leiden tot een herhaling van dumping en schade voor de bedrijfstak van de Unie. 1.3. Opening van een nieuw onderzoek in verband met het vervallen van de maatregelen (9) Daar de Commissie, na raadpleging van het bij artikel 15, lid 1, van de basisverordening ingestelde comité had vastgesteld dat er voldoende bewijsmateriaal was om een nieuw onderzoek in verband met het vervallen van de maatregelen te openen, heeft zij op 9 april 2024 op grond van artikel 11, lid 2, van de basisverordening een nieuw onderzoek in verband met het vervallen van de maatregelen geopend met betrekking tot de invoer in de Unie van bepaalde hulpstukken voor buisleidingen van oorsprong uit Korea, Maleisië en Rusland (“de betrokken landen”). Zij heeft daartoe een bericht van opening gepubliceerd in het Publicatieblad van de Europese Unie ( 12 ) (“het bericht van opening”). 1.4. Tijdvak van het nieuwe onderzoek en beoordelingsperiode (10) Het onderzoek naar voortzetting of herhaling van dumping had betrekking op de periode van 1 april 2023 tot en met 31 maart 2024 (“het tijdvak van het nieuwe onderzoek”). Het onderzoek van de ontwikkelingen die relevant zijn voor de beoordeling van de waarschijnlijkheid van voortzetting of herhaling van schade had betrekking op de periode van 1 januari 2020 tot het einde van het tijdvak van het nieuwe onderzoek (“de beoordelingsperiode”). 1.5. Belanghebbenden (11) In het bericht van opening werd de belanghebbenden verzocht contact met de Commissie op te nemen om aan het onderzoek mee te werken. Daarnaast heeft de Commissie specifiek de indiener van het verzoek, andere haar bekende producenten in de Unie, de haar bekende producenten in de drie betrokken landen, de autoriteiten van Korea, Maleisië en Rusland, en de haar bekende betrokken importeurs, gebruikers en verenigingen op de hoogte gesteld van de opening van het nieuwe onderzoek in verband met het vervallen van de maatregelen en hen uitgenodigd daaraan mee te werken. (12) De belanghebbenden zijn in de gelegenheid gesteld hun opmerkingen over de opening van het nieuwe onderzoek in verband met het vervallen van de maatregelen kenbaar te maken en een hoorzitting met de Commissie en/of de raadadviseur-auditeur in handelsprocedures aan te vragen. 1.6. Opmerkingen over de opening van het onderzoek (13) Na de opening van het onderzoek heeft de Russische overheid opmerkingen ingediend over de dumping- en schadeaspecten van het verzoek om een nieuw onderzoek en over de niet-naleving van artikel 11.3 van de WTO-antidumpingovereenkomst (“Antidumpingovereenkomst”). (14) De Russische overheid stelde dat het nieuwe onderzoek in verband met het vervallen van de maatregelen niet gerechtvaardigd is, aangezien het invoerverbod van de Unie voor Russische hulpstukken voor buisleidingen een hernieuwde toetreding tot de markt verhindert, ongeacht de antidumpingmaatregelen. De Commissie herinnert er evenwel aan dat een nieuw onderzoek in verband met het vervallen van de maatregelen tot doel heeft te beoordelen of voortzetting van dumping en schade waarschijnlijk is indien de maatregelen zouden komen te vervallen , ongeacht tijdelijke geopolitieke maatregelen zoals sancties. Het bestaan van sancties doet immers niet af aan de wettelijke verplichting om een nieuw onderzoek uit te voeren in de context van het toepasselijke rechtskader voor handelsbescherming. (15) Bovendien betoogde de Russische overheid dat de analyse van de waarschijnlijkheid van herhaling gebaseerd is op oncontroleerbare particuliere gegevens die in tegenspraak zijn met openbaar beschikbare handelsstatistieken, die hogere uitvoerprijzen laten zien. Opgemerkt zij dat Rusland ten tijde van de voorbereiding van het verzoek om een nieuw onderzoek sinds eind 2021 geen officiële douanestatistieken had gepubliceerd. Bijgevolg waren de Russische uitvoergegevens niet langer beschikbaar via UN Comtrade of WTO ITC, en via de website van de Russische douaneadministratie was geen toegang tot deze statistieken mogelijk. Als gevolg daarvan moest de indiener van het verzoek zich op particuliere marktgegevens baseren om informatie te verkrijgen over de uitvoer in het tijdvak van het nieuwe onderzoek (“TNO”). (16) De Russische overheid stelde ook dat de door berekening vastgestelde normale waarde gebaseerd was op twijfelachtige inputkosten en op een niet-transparante methode, wat de geloofwaardigheid van de dumpinganalyse ondermijnt. De Commissie wijst erop dat zij, overeenkomstig artikel 2, lid 3, van de basisverordening, in het licht van de marktverstoringen in Rusland niet-verstoorde productiekosten en betrouwbare gegevens van derde landen heeft gebruikt en dat deze methode in overeenstemming is met de vaste praktijk. (17) Daarnaast betoogde de Russische overheid dat, in tegenstelling tot de bewering in het verzoek om een nieuw onderzoek dat er sprake zou zijn van een stabiele toekomstige Russische binnenlandse markt voor hulpstukken voor buisleidingen, officiële gegevens aantonen dat er op de binnenlandse markt aanzienlijke expansiemogelijkheden voor Russische hulpstukken voor buisleidingen zijn. De Russische overheid verwees naar bepaalde studies die dergelijke expansiemogelijkheden zouden moeten bewijzen. Op basis van de verwijzingen kon de Commissie deze documenten echter niet traceren naar de bron ervan of naar andere openbare informatie over dit onderwerp. Integendeel, uit een simpele zoekopdracht op internet bleek dat bijvoorbeeld de Russische buizenmarkt met grote problemen wordt geconfronteerd als gevolg van recente ontwikkelingen in de energiesector en markttrends ( 13 ) . (18) De Russische overheid betoogde tevens dat de opening van het nieuwe onderzoek in verband met het vervallen van de maatregelen in strijd was met de WTO-regels, en met name artikel 11.1 van de Antidumpingovereenkomst, aangezien door de huidige sancties tegen Rusland na de militaire agressie van Rusland tegen Oekraïne alle invoer van Russische hulpstukken voor buisleidingen in de Unie feitelijk tot stilstand is gekomen. Zoals vermeld in de overwegingen 14 en 81, kan de huidige situatie echter niet worden geacht van blijvende aard te zijn. De bestaande sancties kunnen derhalve niet van invloed zijn op de opening van het onderzoek, noch op de conclusies daarvan. (19) Gezien het bovenstaande heeft de Commissie de argumenten van de Russische overheid inzake de opening van het onderzoek afgewezen. 1.7. Samenstelling van de steekproef (20) In het bericht van opening deelde de Commissie mee dat zij mogelijk een steekproef van de belanghebbenden zou samenstellen in overeenstemming met artikel 17 van de basisverordening. Steekproef van producenten in de Unie (21) In het bericht van opening kondigde de Commissie aan dat zij een voorlopige steekproef van producenten in de Unie had samengesteld. De Commissie heeft de steekproef samengesteld op basis van het productievolume en de verkoop van het onderzochte product in 2023. Deze steekproef bestond uit drie producenten in de Unie. De in de steekproef opgenomen producenten in de Unie vertegenwoordigden meer dan 50 % van de geschatte totale productie- en verkoopvolumes in de Unie. Overeenkomstig artikel 17, lid 2, van de basisverordening heeft de Commissie de belanghebbenden verzocht opmerkingen te maken over de voorlopige steekproef. Er werden geen opmerkingen ontvangen. De steekproef is representatief voor de bedrijfstak van de Unie. Steekproef van importeurs (22) Om te kunnen beslissen of een steekproef noodzakelijk was en, zo ja, deze te kunnen samenstellen, heeft de Commissie niet-verbonden importeurs verzocht de in het bericht van opening gevraagde informatie te verstrekken. Geen enkele niet-verbonden importeur heeft de gevraagde informatie verstrekt of ermee ingestemd om in de steekproef te worden opgenomen. Steekproef van producenten-exporteurs in de betrokken landen (23) Om te kunnen beslissen of een steekproef noodzakelijk was en, zo ja, deze te kunnen samenstellen, heeft de Commissie alle haar bekende producenten in de betrokken landen verzocht de in het bericht van opening gevraagde informatie te verstrekken. Daarnaast heeft de Commissie de vertegenwoordigingen van de betrokken landen bij de Europese Unie verzocht mogelijke andere producenten die geïnteresseerd zouden kunnen zijn in medewerking aan het onderzoek, op te sporen en/of contact met hen op te nemen. (24) Geen enkele producent-exporteur uit de betrokken landen heeft de gevraagde informatie verstrekt of ermee ingestemd in de steekproef te worden opgenomen. 1.8. Antwoorden op de vragenlijst (25) De Commissie heeft vragenlijsten toegezonden aan de in de steekproef opgenomen producenten in de Unie en de indiener van het verzoek. Dezelfde vragenlijsten waren op de dag van de opening van het onderzoek ook online ( 14 ) beschikbaar gesteld. 1.9. Controle (26) De Commissie heeft alle gegevens die zij nodig achtte om vast te stellen of voortzetting of herhaling van dumping en schade waarschijnlijk was, en om het belang van de Unie te bepalen, verzameld en gecontroleerd. Krachtens artikel 16 van de basisverordening zijn controlebezoeken verricht bij de volgende ondernemingen: Producenten in de Unie — Virgilio CENA & Figli S.p.A., Italië; — ERNE Fittings GmbH, Oostenrijk; — INTERFIT S.A., Frankrijk. 1.10. Vervolg van de procedure (27) Op 6 mei 2025 deelde de Commissie de belangrijkste feiten en overwegingen mee op basis waarvan zij voornemens was de geldende antidumpingrechten te handhaven. Alle belanghebbenden konden hierover binnen een bepaalde termijn na deze mededeling opmerkingen indienen. (28) De Commissie heeft de opmerkingen van belanghebbenden overwogen en, voor zover van toepassing, in aanmerking genomen. 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (29) Het onderzochte product is hetzelfde product als in het oorspronkelijke onderzoek en de vorige nieuwe onderzoeken in verband met het vervallen van de maatregelen, namelijk hulpstukken voor buisleidingen (andere dan gegoten hulpstukken, flenzen en hulpstukken met schroefdraad), van ijzer of van staal (met uitzondering van roestvrij staal), met een grootste uitwendige diameter van niet meer dan 609,6 mm, geschikt voor stomplassen of voor andere doeleinden, momenteel ingedeeld onder de GN-codes ex 7307 93 11 , ex 7307 93 19  en ex 7307 99 80  (Taric-codes 7307 93 11 91, 7307 93 11 93, 7307 93 11 94, 7307 93 11 95, 7307 93 11 99, 7307 93 19 91, 7307 93 19 93, 7307 93 19 94, 7307 93 19 95, 7307 93 19 99, 7307 99 80 92, 7307 99 80 93, 7307 99 80 94, 7307 99 80 95 en 7307 99 80 98) (“hulpstukken” of “onderzocht product”). 2.2. Betrokken product (30) Het betrokken product in dit onderzoek is het onderzochte product van oorsprong uit de Republiek Korea, Maleisië en de Russische Federatie, momenteel ingedeeld onder de GN-codes ex 7307 93 11 , ex 7307 93 19  en ex 7307 99 80  (Taric-codes 7307 93 11 91, 7307 93 11 93, 7307 93 11 94, 7307 93 11 95, 7307 93 11 99, 7307 93 19 91, 7307 93 19 93, 7307 93 19 94, 7307 93 19 95, 7307 93 19 99, 7307 99 80 92, 7307 99 80 93, 7307 99 80 94, 7307 99 80 95 en 7307 99 80 98). 2.3. Soortgelijk product (31) Zoals vastgesteld in het oorspronkelijke onderzoek en in de vorige nieuwe onderzoeken in verband met het vervallen van de maatregelen, is in dit nieuwe onderzoek in verband met het vervallen van de maatregelen bevestigd dat de volgende producten dezelfde fysische en technische basiskenmerken hebben en voor dezelfde basisdoeleinden worden gebruikt: — het betrokken product bij uitvoer naar de Unie; — het onderzochte product dat in de betrokken landen wordt geproduceerd en daar op de binnenlandse markt wordt verkocht; — het onderzochte product dat door de producenten-exporteurs wordt geproduceerd en aan de rest van de wereld wordt verkocht, en — het onderzochte product dat in de Unie door de bedrijfstak van de Unie wordt geproduceerd en aldaar wordt verkocht. (32) Deze producten worden derhalve beschouwd als soortgelijke producten in de zin van artikel 1, lid 4, van de basisverordening. 3. DUMPING 3.1. Inleidende opmerkingen (33) Zoals vermeld in overweging 19, heeft geen van de producenten in Korea, Maleisië en Rusland aan het onderzoek meegewerkt. (34) De Commissie heeft de autoriteiten van alle betrokken landen ervan op de hoogte gebracht dat zij, wegens gebrek aan medewerking, mogelijk artikel 18 van de basisverordening zal toepassen wat de bevindingen ten aanzien van Korea, Maleisië en Rusland betreft. De Commissie heeft van de autoriteiten van de drie betrokken landen in dit verband geen opmerkingen ontvangen noch verzoeken om de raadadviseur-auditeur in te schakelen. (35) Daarom werden overeenkomstig artikel 18, lid 1, van de basisverordening de bevindingen met betrekking tot de waarschijnlijkheid van herhaling van dumping gebaseerd op de beschikbare gegevens, met name vrij toegankelijke informatie zoals officiële websites van ondernemingen, de in het verzoek om een nieuw onderzoek verstrekte informatie, en de van de meewerkende partijen (te weten de indiener van het verzoek en de in de steekproef opgenomen producenten in de Unie) tijdens het nieuwe onderzoek verkregen informatie. De Commissie heeft ook gebruikgemaakt van verschillende invoerstatistieken, waaronder in de Global Trade Atlas (“GTA”) ( 15 ) verzamelde invoerstatistieken, en de invoerdatabank van de Verenigde Staten van Amerika (“VS”). 3.2. Republiek Korea (36) Geen enkele Koreaanse producent heeft aan het onderzoek meegewerkt. Derhalve heeft de Commissie zich overeenkomstig artikel 18 van de basisverordening gebaseerd op de beschikbare gegevens. Het ging onder meer om informatie die door de indiener van het verzoek in zijn verzoek om een nieuw onderzoek was verstrekt, aangevuld met beschikbare statistische gegevens voor het tijdvak van het nieuwe onderzoek, zoals Amerikaanse en GTA-invoerstatistieken. 3.2.1. Uitvoer naar de Unie (37) De uitvoer uit Korea naar de Unie was in het tijdvak van het nieuwe onderzoek zeer gering (ongeveer 60 ton) en werd daarom niet als representatief beschouwd. De analyse spitste zich toe op de waarschijnlijkheid van herhaling van invoer met dumping uit Korea, die overeenkomstig artikel 18 van de basisverordening werd onderzocht op basis van de beschikbare gegevens. 3.2.2. Waarschijnlijkheid van herhaling van dumping (38) De Commissie heeft onderzocht of herhaling van dumping waarschijnlijk is, mochten de maatregelen komen te vervallen. Daarbij werden de volgende elementen onderzocht: de Koreaanse prijzen bij uitvoer naar derde landen, de productie- en reservecapaciteit in Korea en de aantrekkelijkheid van de markt van de Unie. 3.2.2.1. Koreaanse prijzen bij uitvoer naar derde landen (39) Om het waarschijnlijke uitvoergedrag van de Koreaanse producenten van hulpstukken op de markt van de Unie bij het ontbreken van maatregelen te beoordelen, heeft de Commissie de uitvoer naar de VS geanalyseerd. De markt van de VS werd als een geschikte referentiemarkt geselecteerd omdat deze markt, anders dan andere bestemmingen van de Koreaanse uitvoer, qua omvang vergelijkbaar is met de markt van de Unie en wordt gekenmerkt door een sterke binnenlandse bedrijfstak, een aanzienlijk invoervolume en relatief lage invoertarieven, en dus een zeer concurrerende markt is. Bovendien is de VS de belangrijkste uitvoerbestemming van Korea, met ongeveer 32 % van de totale Koreaanse uitvoer van hulpstukken in het tijdvak van het nieuwe onderzoek ( 16 ) . Deze methode is in overeenstemming met de benadering die is gevolgd in het vorige nieuwe onderzoek in verband met het vervallen van de maatregelen voor Korea, zoals vermeld in overweging 1. (40) Aangezien er geen andere informatie beschikbaar was, werd de normale waarde overeenkomstig artikel 18 van de basisverordening bepaald op basis van de gegevens die de indiener van het verzoek heeft verstrekt in het verzoek om een nieuw onderzoek. Om deze waarde voor hulpstukken in Korea in het tijdvak van het nieuwe onderzoek vast te stellen, heeft de indiener van het verzoek zich gebaseerd op prijsgegevens van een grote Koreaanse producent van hulpstukken. De vanaf december 2023 geldende prijslijst was uitgedrukt in KRW op basis van FCA Busan en werd in euro’s omgerekend aan de hand van de door de Europese Commissie gepubliceerde gemiddelde contante wisselkoers ( 17 ) . (41) Om de representativiteit te waarborgen, heeft de indiener van het verzoek de productsoorten ingedeeld in groottecategorieën en wegingsfactoren toegepast op basis van de marktrelevantie ervan. Tot slot heeft de indiener van het verzoek, met het oog op de vergelijkbaarheid met de uitvoerprijzen, de normale waarde in Korea bepaald, uitgedrukt in waarde per gewicht. (42) De uitvoerprijzen in het tijdvak van het nieuwe onderzoek werden bepaald aan de hand van openbaar beschikbare gegevens, met name de statistieken van de douane van de VS ( 18 ) . Er waren geen correcties voor handelsstadium nodig, aangezien de fob-uitvoerprijs vergelijkbaar werd geacht met de op fca-basis vastgestelde normale waarde. (43) Om het prijsverschil uit te drukken als een percentage van de invoerprijs op cif-niveau in het derde land, moest de indiener van het verzoek de kosten van verzekering en internationale vracht van Korea naar zijn belangrijkste exportmarkten schatten. Hierbij werd gebruikgemaakt van de OESO-databank “International transport and insurance costs of merchandise trade” (ITIC) ( 19 ) . (44) Overeenkomstig artikel 2, lid 11, van de basisverordening werd de normale waarde vervolgens vergeleken met de uitvoerprijs, vastgesteld zoals hierboven vermeld. (45) Het geconstateerde prijsverschil, uitgedrukt als percentage van de cif-prijs, grens VS, bedroeg 21 %. 3.2.2.2. Productiecapaciteit en reservecapaciteit (46) Volgens de gegevens in het verzoek om een nieuw onderzoek is de Koreaanse bedrijfstak voor hulpstukken sterk ontwikkeld, met ten minste zeven fabrikanten, waaronder twee grote producenten — Tae Kwang Bend Co. (TK Bend) en Sung Kwang Bend Co. (SK Bend) — die beschikken over een gecombineerde productiecapaciteit van meer dan 260 000 ton. Met name heeft SK Bend zijn capaciteit sinds het laatste nieuwe onderzoek in verband met het vervallen van de maatregelen in 2019 verdubbeld, terwijl twee andere producenten hun activiteiten hebben gestaakt. (47) Over het geheel genomen is de totale geschatte Koreaanse productiecapaciteit voor hulpstukken gestegen van 160 000 ton in 2019 tot ongeveer 283 000 ton in het tijdvak van het nieuwe onderzoek. Om rekening te houden met potentiële overlappingen tussen de productcategorieën, werd een voorzichtige schatting van 250 000 ton gehanteerd. (48) Volgens diezelfde bron heeft Korea een aanzienlijke reservecapaciteit, met een lage bezettingsgraad van 23 %. In het tijdvak van het nieuwe onderzoek werd het binnenlandse verbruik geschat op 16 500 ton, terwijl de totale productie 58 200 ton bedroeg, voornamelijk voor uitvoer. Dit heeft geresulteerd in een aanzienlijke overcapaciteit van 191 800 ton. Deze overcapaciteit bedraagt bijna viermaal het totale verbruik in de Unie, dat in het tijdvak van het nieuwe onderzoek op ca. 48 000 ton werd geschat. (49) Bovendien wijst geen van de beschikbare gegevens op een aanzienlijke groei of terugval van de sectoren in Korea die de hulpstukken gebruiken. Het verbruik van hulpstukken op de Koreaanse binnenlandse markt wordt dan ook geacht de komende jaren vrij stabiel te blijven en zal dus geen wezenlijke expansiemogelijkheden bieden voor Koreaanse producenten van hulpstukken. Naast de VS zijn de belangrijkste andere uitvoermarkten voor Koreaanse producenten van hulpstukken het Midden-Oosten en Zuidoost-Azië. Tijdens het onderzoek was er geen informatie beschikbaar die erop wijst dat de vraag op een van deze markten in de komende jaren aanzienlijk zou stijgen. Bovendien zou de toenemende concurrentie uit de VRC het groeipotentieel van de Koreaanse uitvoer van hulpstukken in belangrijke regio’s kunnen beperken, waardoor de Koreaanse producenten ertoe kunnen worden aangezet nieuwe uitvoermogelijkheden te zoeken op markten zoals de Europese Unie, indien de bestaande handelsmaatregelen worden opgeheven. 3.2.2.3. Aantrekkelijkheid van de markt van de Unie (50) De markt van de Unie blijft een zeer aantrekkelijke markt voor Koreaanse producenten-exporteurs, zowel wat betreft volume, als een van de grootste markten ter wereld, als wat betreft prijzen. De gemiddelde prijs op de markt van de Unie, zoals geschat in overweging 122, was immers 19 % hoger dan de gemiddelde prijs waartegen Korea in het tijdvak van het nieuwe onderzoek hulpstukken naar de VS uitvoerde, zoals gerapporteerd in de invoerdatabank van de VS. De markt van de Unie blijft derhalve een aantrekkelijke uitvoermarkt voor Koreaanse hulpstukken. 3.2.3. Conclusie betreffende de waarschijnlijkheid van herhaling van dumping (51) Gezien de aanzienlijke reservecapaciteit van Korea, de lage prijsniveaus voor Koreaanse hulpstukken die in het tijdvak van het nieuwe onderzoek naar derde landen werden uitgevoerd, en de aantrekkelijkheid van de markt van de Unie als een belangrijke potentiële uitvoerbestemming, is het zeer waarschijnlijk dat aanzienlijke hoeveelheden hulpstukken uit Korea tegen dumpingprijzen op de markt van de Unie zouden terechtkomen indien de huidige maatregelen zouden komen te vervallen. De Commissie is derhalve tot de conclusie gekomen dat herhaling van dumping waarschijnlijk is als de bestaande maatregelen zouden komen te vervallen. 3.3. Maleisië (52) Geen enkele Maleisische producent heeft aan het onderzoek meegewerkt. De Commissie heeft overeenkomstig artikel 18 van de basisverordening gebruikgemaakt van de beschikbare gegevens, d.w.z. de informatie die de indiener van het verzoek heeft verstrekt in het verzoek om een nieuw onderzoek, geactualiseerd met beschikbare statistische gegevens voor het tijdvak van het nieuwe onderzoek, waaronder uitvoergegevens uit de Global Trade Atlas (GTA). 3.3.1. Uitvoer naar de Unie (53) Volgens de Comext-databank was de invoer uit Maleisië in de Unie in het tijdvak van het nieuwe onderzoek verwaarloosbaar (minder dan 1 ton) en werd die daarom niet als representatief beschouwd. De analyse spitste zich toe op de herhaling van invoer met dumping uit Maleisië, die overeenkomstig artikel 18 van de basisverordening werd onderzocht op basis van de beschikbare gegevens. 3.3.2. Waarschijnlijkheid van herhaling van dumping (54) De Commissie heeft onderzocht of herhaling van dumping waarschijnlijk is, mochten de maatregelen komen te vervallen. Daarbij werden de volgende elementen onderzocht: de Maleisische prijzen bij uitvoer naar derde landen, de productie- en reservecapaciteit in Maleisië, en de aantrekkelijkheid van de markt van de Unie. 3.3.2.1. Maleisische prijzen bij uitvoer naar derde landen (55) Om het waarschijnlijke gedrag van de producenten van hulpstukken in Maleisië te onderzoeken, heeft de Commissie de uitvoer van Maleisië naar de VS onderzocht. Deze aanpak is identiek aan de aanpak die werd toegepast in het vorige nieuwe onderzoek in verband met het vervallen van maatregelen voor Maleisië, waarvan sprake is in overweging 1. De Commissie heeft de VS gekozen, omdat de markt van de VS een vergelijkbare omvang heeft als de markt van de Unie, met veel binnenlandse producenten, maar ook met een flinke hoeveelheid invoer, waardoor die markt een zeer concurrerende markt is. Bovendien is de markt van de VS voor Maleisië veruit de belangrijkste uitvoermarkt. Volgens de GTA-uitvoerstatistieken bedroeg de uitvoer naar de VS in het tijdvak van het nieuwe onderzoek ca. 19 000 ton, goed voor 72 % van de totale uitvoer van hulpstukken door Maleisië in die periode. (56) Aangezien er geen andere informatie beschikbaar was, werd de normale waarde overeenkomstig artikel 18 van de basisverordening gebaseerd op de gegevens die de indiener van het verzoek heeft verstrekt in zijn verzoek om een nieuw onderzoek. De indiener van het verzoek kon geen prijsgegevens voor hulpstukken in Maleisië vinden, omdat die informatie niet openbaar beschikbaar is. In plaats daarvan werd op basis van de productiefactoren van de bedrijfstak van de Unie een normale waarde berekend aan de hand van openbaar beschikbare gegevens van Maleisië over de kosten van grondstoffen, energie, nutsvoorzieningen, arbeid en andere productiekosten. (57) De belangrijkste kostencomponenten werden ontleend aan statistieken van de Maleisische overheid ( 20 ) en andere algemene statistieken ( 21 ) ( 22 ) , terwijl de indirecte kosten werden geschat aan de hand van benchmarks voor de bedrijfstak van de Unie. De verkoopkosten, algemene kosten en administratiekosten en de winstmarges werden gebaseerd op de jaarrekeningen van een grote Maleisische producent van hulpstukken, te weten Pantech Steel Industries. (58) De uitvoerprijzen in het tijdvak van het nieuwe onderzoek werden vastgesteld op basis van openbaar beschikbare gegevens, namelijk de GTA. Met het oog op een betere vergelijkbaarheid heeft de Commissie, overeenkomstig de methode die door de indiener van het verzoek in zijn verzoek om een nieuw onderzoek is ontwikkeld, de statistieken aangepast aan de hand van de meest recente gegevens die in de OESO-databank beschikbaar zijn over de cif/fob-marges. (59) Op basis van het voorgaande werd de normale waarde overeenkomstig artikel 2, lid 11, van de basisverordening vergeleken met de prijs van hulpstukken bij uitvoer naar de VS. Over het geheel genomen laat de Maleisische uitvoer naar de markt van de VS een aanzienlijk prijsverschil zien van meer dan 73 %. 3.3.2.2. Productiecapaciteit en reservecapaciteit (60) Volgens het verzoek heeft de indiener van het verzoek vijf Maleisische fabrikanten van hulpstukken geïdentificeerd. Deze producenten hebben samen een geschatte gecombineerde productiecapaciteit van 57 000 ton per jaar. Anggerik Laksana heeft de grootste capaciteit met 24 000 ton per jaar, gevolgd door Pantech Steel Industries met 21 000 ton. De overige drie producenten — Arah Dagang, Jaks Steel Industries en ML Pipe Fittings — worden elk geschat op 4 000 ton per jaar. (61) Het binnenlandse verbruik in Maleisië wordt geschat op 12 000 ton per jaar, terwijl de uitvoer in het tijdvak van het nieuwe onderzoek (april-september 2023) ongeveer 21 800 ton bedroeg en de invoer 10 400 ton. Dit duidt op een binnenlandse productie van ongeveer 23 400 ton, waardoor er een reservecapaciteit van 33 600 ton overblijft — meer dan 70 % van het geschatte verbruik in de Unie van ca. 48 000 ton in het tijdvak van het nieuwe onderzoek. (62) Samengevat is de productiecapaciteit van Maleisië aanzienlijk hoger dan de binnenlandse vraag, waarbij een substantieel aandeel gericht is op uitvoer. Dit gebrek aan evenwicht duidt erop dat intrekking van de antidumpingmaatregelen tot meer uitvoer naar de Unie zou kunnen leiden. 3.3.2.3. Aantrekkelijkheid van de markt van de Unie (63) Van april tot en met september 2023 bleken de Maleisische prijzen bij uitvoer naar de VS en naar alle andere bestemmingen respectievelijk 62 % en 56 % lager te zijn dan de prijzen van hulpstukken in de Unie. Zelfs als rekening wordt gehouden met vrachtkosten, zouden de Maleisische prijzen aanzienlijk onder de prijsniveaus van de Unie blijven, waardoor de markt van de Unie ook aantrekkelijk is wat de prijzen betreft. Gezien de grote reservecapaciteit van Maleisië en het wereldwijde overaanbod zal intrekking van de antidumpingmaatregelen waarschijnlijk leiden tot een aanzienlijke toename van de Maleisische uitvoer naar de Unie tegen dumpingprijzen. (64) Bovendien hebben de autoriteiten van de VS op 25 juli 2018 na een onderzoek naar ontwijking het antidumpingrecht van 182,9 % op koolstofstalen hulpstukken voor stomplassen uit de VRC voorlopig uitgebreid tot de invoer van dat product uit Maleisië ( 23 ) . In maart 2023 heeft de US International Trade Commission (USITC) bepaald dat intrekking van de bestaande beslissingen inzake antidumpingrechten met betrekking tot roestvrijstalen hulpstukken voor stomplassen uit Maleisië waarschijnlijk tot voortzetting of herhaling van de aanmerkelijke schade voor de bedrijfstak van de VS zou leiden. Als gevolg daarvan zouden de Maleisische producenten-exporteurs op zoek moeten naar alternatieve markten voor de uitvoer van hulpstukken. (65) Het bovenstaande maakt van de markt van de Unie een doelmarkt voor de overcapaciteit van Maleisië en voor de Maleisische producten die vroeger aan de VS werden verkocht, mochten de maatregelen komen te vervallen. 3.3.3. Conclusie betreffende de waarschijnlijkheid van herhaling van dumping (66) Gezien de reservecapaciteit, het prijsbeleid in de VS en de tot Maleisië uitgebreide antidumpingrechten van de VS, in combinatie met de aantrekkelijkheid van de markt van de Unie voor Maleisische producenten van hulpstukken, is het zeer waarschijnlijk dat de Maleisische producenten van hulpstukken aanzienlijke hoeveelheden hulpstukken tegen dumpingprijzen naar de Unie zouden uitvoeren, mochten de maatregelen komen te vervallen. De Commissie is derhalve tot de conclusie gekomen dat herhaling van dumping waarschijnlijk is als de bestaande maatregelen zouden komen te vervallen. 3.4. Russische Federatie (67) Wegens het gebrek aan medewerking van de Russische producenten heeft de Commissie zich overeenkomstig artikel 18 van de basisverordening gebaseerd op de beschikbare gegevens, d.w.z. de informatie die door de indiener van het verzoek werd verstrekt in het verzoek om een nieuw onderzoek. 3.4.1. Uitvoer naar de Unie (68) Volgens de Comext-databank was er in het tijdvak van het nieuwe onderzoek geen invoer uit Rusland. Derhalve was de analyse van de Commissie gericht op herhaling van dumping. (69) Sinds eind 2021 zijn de door de Russische autoriteiten gepubliceerde officiële douanestatistieken niet beschikbaar, noch rechtstreeks, noch via databanken zoals UN Comtrade of WTO ITC. Om de uitvoer naar derde landen in het tijdvak van het nieuwe onderzoek te schatten, heeft de Commissie derhalve gebruikgemaakt van de door de indiener van het verzoek in zijn verzoek om een nieuw onderzoek verstrekte gegevens, die werden ontleend aan particuliere marktgegevens die beschikbaar waren via Tradedata.pro ( 24 ) . 3.4.2. Onderzoek naar de waarschijnlijkheid van herhaling van dumping (70) De Commissie heeft onderzocht of herhaling van dumping waarschijnlijk is, mochten de maatregelen komen te vervallen. Daarbij werden de volgende elementen onderzocht: de Russische prijzen bij uitvoer naar derde landen, de productie- en reservecapaciteit in Rusland, en de aantrekkelijkheid van de markt van de Unie. 3.4.2.1. Russische prijzen bij uitvoer naar derde landen (71) Aangezien er geen andere informatie beschikbaar was, werd de normale waarde overeenkomstig artikel 18 van de basisverordening gebaseerd op de gegevens die de indiener van het verzoek heeft verstrekt in zijn verzoek om een nieuw onderzoek. (72) De binnenlandse prijsgegevens in Rusland waren niet openbaar beschikbaar, en daarom heeft de indiener van het verzoek een normale waarde berekend op basis van de productiekosten in Rusland. De methode behelsde de toepassing van de productiefactoren van representatieve producenten in de Unie en de combinatie daarvan met Russische kostengegevens. De prijzen van grondstoffen, waaronder “moederbuizen” (naadloze stalen buizen), werden vastgesteld aan de hand van invoerstatistieken op basis van particuliere marktgegevens, waarbij de gegevens betrekking hadden op de periode maart tot en met oktober 2023. Andere kosten, zoals energie en nutsvoorzieningen, werden gebaseerd op openbaar beschikbare informatie over de prijs van elektriciteit, aardgas en water in Rusland. Voor de loonkosten maakte de indiener van het verzoek gebruik van gegevens van Trading Economics en de OESO. De verkoopkosten, algemene kosten en administratiekosten (“VAA-kosten”) en de winstmarges werden in de door berekening vastgestelde normale waarde opgenomen op basis van financiële gegevens van een Russische producent van hulpstukken, te weten BAZ “Blagovesschensky Fittings Plant” JSC. (73) De uitvoerprijzen in het tijdvak van het nieuwe onderzoek werden vastgesteld op basis van gegevens van een particuliere aanbieder van marktinformatie ( 25 ) . Voor Russische producenten van hulpstukken zijn slechts twee exportmarkten van belang: Oezbekistan (1 282 ton) en Armenië (216 ton). Deze landen vertegenwoordigen respectievelijk 85 % en 14 % van de totale Russische uitvoer. (74) Overeenkomstig artikel 2, lid 11, van de basisverordening werd de normale waarde vervolgens vergeleken met de uitvoerprijs voor deze twee landen. (75) Het prijsverschil werd vervolgens berekend als een percentage van de Russische prijs bij uitvoer naar elk van deze twee landen. Op basis van deze berekening bedroeg het prijsverschil voor Oezbekistan 29,6 % en voor Armenië 65,9 %. Rekening houdend met alle bestemmingen, bedroeg het gewogen prijsverschil in het tijdvak van het nieuwe onderzoek 25,1 %. 3.4.2.2. Productiecapaciteit en reservecapaciteit (76) Aan de hand van de beschikbare gegevens zijn 14 Russische exporteurs van het onderzochte product geïdentificeerd, waaronder 13 producenten-exporteurs. De capaciteit van deze producenten is als volgt geschat: JSC Lisky 26 000 ton, OMK Group Trubodetal 30 000 ton, BAZ 10 000 ton, en tien andere producenten elk 2 400 ton, in totaal 90 000 ton. De capaciteit van de minder bekende producenten wordt voorzichtig geschat op lager dan de gemiddelde omvang van kleine producenten in de Unie. (77) Om de reservecapaciteit te schatten, is de indiener van het verzoek uitgegaan van een bezettingsgraad in Rusland van 40 %. Dit resulteert in een reservecapaciteit van 54 000 ton, wat hoger is dan het verbruik van hulpstukken in de Unie, dat wordt geschat op 48 000 ton. 3.4.2.3. Aantrekkelijkheid van de markt van de Unie (78) De Commissie heeft vastgesteld dat de Russische producenten in het tijdvak van het nieuwe onderzoek het onderzochte product naar derde markten uitvoerden tegen prijzen die ongeveer 44 % lager waren dan de gemiddelde verkoopprijzen van de producenten in de Unie op de markt van de Unie, wat erop duidt dat voor Russische exporteurs uitvoer naar de Unie wellicht aantrekkelijker is dan uitvoer naar andere landen. (79) Bovendien is de markt van de Unie een van de grootste markten ter wereld en een aantrekkelijke uitvoerbestemming vanwege de geografische nabijheid en omvang ervan en het aanzienlijke verbruik in het tijdvak van het nieuwe onderzoek. (80) Naast Rusland zijn de belangrijkste exportmarkten voor deze industrieën Kazachstan en Belarus. Er bestaat geen informatie die erop wijst dat de vraag op een van die markten in de komende jaren aanzienlijk zou stijgen of dalen. Volgens de door de indiener van het verzoek verstrekte informatie bestaat er een wereldwijde overcapaciteit voor hulpstukken en is de markt van de Unie een van de grootste markten ter wereld en bijgevolg een aantrekkelijke uitvoerbestemming. (81) De Commissie erkent dat deze verlegging als gevolg van de bestaande sancties mogelijk niet zal plaatsvinden. Aangezien deze sancties verband houden met de militaire agressie van Rusland tegen Oekraïne en de onderliggende geopolitieke situatie, zijn de reikwijdte, de modulering en de duur ervan echter niet te voorspellen. Bovendien hebben antidumpingmaatregelen een geldigheidsduur van vijf jaar. Gezien deze onzekerheden en het feit dat de Raad de precieze reikwijdte en duur van de sancties op elk moment kan wijzigen, was de Commissie van mening dat de huidige sancties niet van invloed mogen zijn op een prospectieve exercitie zoals de herziening van antidumpingmaatregelen en niet mogen afdoen aan de conclusies van de Commissie in deze procedure. 3.4.3. Conclusie betreffende de waarschijnlijkheid van herhaling van dumping (82) De Commissie heeft op basis van de volgende elementen vastgesteld dat herhaling van dumping waarschijnlijk is. Ten eerste heeft de Commissie vastgesteld dat de Russische producenten hulpstukken naar derde landen uitvoerden tegen prijzen onder de normale waarde. Ook was de productiecapaciteit en reservecapaciteit in Rusland in het tijdvak van het nieuwe onderzoek aanzienlijk, met een reservecapaciteit die groter was dan het totale verbruik in de Unie. Bovendien is het door de aantrekkelijkheid van de markt van de Unie wat de omvang, geografische nabijheid en prijzen ervan betreft, waarschijnlijk dat de Russische uitvoer en reservecapaciteit naar de markt van de Unie zouden worden verlegd indien de maatregelen zouden komen te vervallen. (83) De Commissie was van mening dat de impact van de sancties een tijdelijke situatie is die te allen tijde kan veranderen. Sancties kunnen derhalve niet van invloed zijn op de conclusies in deze procedure. (84) In het licht van het voorgaande concludeerde de Commissie op basis van de beschikbare gegevens dat het vervallen van de antidumpingmaatregelen ten aanzien van hulpstukken uit Rusland waarschijnlijk tot herhaling van dumping zou leiden. (85) Na de mededeling van feiten en overwegingen stelde de Russische overheid dat de sancties de hervatting van de invoer uit Rusland gedurende een onvoorspelbare periode belemmerden, zodat die invoer niet zou worden hervat indien de maatregelen zouden worden ingetrokken. Zij betoogde ook dat de Commissie zichzelf tegensprak wanneer zij stelde dat de verlegging van hulpstukken uit Rusland mogelijk niet zal plaatsvinden. (86) De Russische overheid voerde ook aan dat de bron van de informatie die de Commissie heeft gebruikt om de uitvoerprijs vast te stellen, niet controleerbaar en niet-transparant was, aangezien zij zich baseerde op particuliere marktinformatie via Tradedata.pro. De Russische overheid stelde ook dat de statistieken van UN Comtrade over de invoer uit Rusland in Armenië en Oezbekistan openbaar beschikbaar zijn. (87) De Russische overheid merkte ook op dat de wereldmarkten relatief open zijn voor de handel in hulpstukken voor buisleidingen. (88) Zoals uiteengezet in overweging 83, overwoog de Commissie dat, aangezien de reikwijdte en duur van de sancties onvoorspelbaar zijn, het bestaan ervan niet van invloed mag zijn op een prospectieve exercitie zoals de herziening van antidumpingmaatregelen en niet mag afdoen aan de conclusies van de Commissie in deze procedure. De Commissie merkte ook op dat de Russische overheid geen statistieken op basis van UN Comtrade heeft verstrekt of heeft aangetoond dat dergelijke gegevens tot een andere conclusie zouden leiden dan die welke is vastgesteld op basis van Tradedata.pro, een gegevensbron die beschikbaar is tegen betaling. Het argument met betrekking tot de openheid van de wereldmarkt werd zinloos en niet overtuigend geacht, mede gezien de aantrekkelijkheid van de markt van de Unie. Op grond daarvan heeft de Commissie deze argumenten afgewezen. 3.5. Conclusie (89) De Commissie concludeerde dat, gezien het uitvoerprijsbeleid van de betrokken landen, de aanzienlijke overcapaciteit in de betrokken landen en de aantrekkelijkheid van de markt van de Unie voor producenten van hulpstukken in deze landen, de invoer van het onderzochte product uit deze landen in de Unie aanzienlijk zou toenemen, mochten de antidumpingmaatregelen komen te vervallen. Daarnaast constateerde de Commissie dat deze invoer waarschijnlijk zou plaatsvinden tegen dumpingprijzen. De Commissie concludeerde derhalve dat het vervallen van de maatregelen ten aanzien van hulpstukken in het geval van Korea, Maleisië en Rusland waarschijnlijk tot herhaling van dumping zou leiden. 4. SCHADE 4.1. Omschrijving van de bedrijfstak van de Unie en de productie in de Unie (90) In het tijdvak van het nieuwe onderzoek werd het soortgelijke product door 22 producenten in de Unie vervaardigd. Zij vormen de bedrijfstak van de Unie in de zin van artikel 4, lid 1, van de basisverordening. (91) De totale productie in de Unie in het tijdvak van het nieuwe onderzoek werd vastgesteld op 24 368 ton. Dit cijfer werd vastgesteld op basis van de beschikbare informatie over de bedrijfstak van de Unie, zoals het verzoek, de door de indiener van het verzoek verstrekte informatie en de gecontroleerde antwoorden van de in de steekproef opgenomen producenten in de Unie op de vragenlijst. Zoals in overweging 21 is opgemerkt, zijn in de steekproef drie producenten in de Unie opgenomen, die samen meer dan 50 % van de totale productie en verkoop van het soortgelijke product in de Unie vertegenwoordigen. 4.2. Verbruik in de Unie (92) De Commissie heeft het verbruik in de Unie vastgesteld op basis van invoerstatistieken van Eurostat en de verkoopvolumes van de bedrijfstak van de Unie in de Unie, zoals opgegeven door de indiener van het verzoek en getoetst aan de gecontroleerde gegevens van de in de steekproef opgenomen producenten in de Unie. (93) Het verbruik in de Unie heeft zich als volgt ontwikkeld: Tabel 1 Verbruik in de Unie (ton) 2020 2021 2022 2023 Tijdvak van het nieuwe onderzoek Totaal Unie Verbruik (ton) 47 270 46 150 49 474 48 856 47 892 Index (2020 = 100) 100 98 105 103 101 Bron: Eurostat, de indiener van het verzoek en de in de steekproef opgenomen producenten in de Unie (94) Het verbruik in de Unie bleef gedurende de beoordelingsperiode stabiel. Aangezien hulpstukken hoofdzakelijk in de petrochemische industrie, de bouwnijverheid, energiebedrijven en industriële installaties worden gebruikt om buizen of pijpen te verbinden, hangt de vraag naar hulpstukken in het algemeen samen met de activiteit in de sector energie-infrastructuur. De COVID-19-pandemie, de Russische invasie van Oekraïne en de daaropvolgende energiecrisis hebben echter geleid tot stagnatie in de besluitvorming over de keuze van duurzame energiebronnen. Dit betekent dat geplande en lopende langetermijnprojecten voor energietransitie voorlopig grotendeels zijn opgeschort. Als gevolg hiervan is het verbruik in de Unie de afgelopen jaren stabiel gebleven. De verwachting is dat het verbruik zal toenemen zodra overheden en energiebedrijven hebben besloten naar welke soort duurzame energie de transitie van fossiele brandstoffen zal plaatsvinden (bv. windenergie, zonne-energie, kernenergie of andere energiebronnen). 4.3. Invoer uit de betrokken landen 4.3.1. Volume en marktaandeel van de invoer uit de betrokken landen (95) De Commissie heeft de omvang van de invoer vastgesteld op basis van gegevens van Eurostat en de door de indiener van het verzoek verstrekte informatie. Het marktaandeel van de invoer werd vervolgens vastgesteld op basis van het verbruik in de Unie (zie tabel 1). (96) De invoer in de Unie uit de betrokken landen heeft zich als volgt ontwikkeld: Tabel 2 Invoervolume (ton) en marktaandeel 2020 2021 2022 2023 Tijdvak van het nieuwe onderzoek Volume van de invoer uit Korea 80 10 38 62 78 Marktaandeel Korea 0,2  % 0,0  % 0,1  % 0,1  % 0,2  % Volume van de invoer uit Maleisië 2 2 1 9 1 Marktaandeel Maleisië 0,0  % 0,0  % 0,0  % 0,0  % 0,0  % Volume van de invoer uit Rusland 122 3 23 – – Marktaandeel Rusland 0,3  % 0,0  % 0,0  % 0,0  % 0,0  % Volume van de invoer uit de betrokken landen 204 15 62 71 79 Marktaandeel van de betrokken landen 0,4  % 0,0  % 0,1  % 0,1  % 0,2  % Index (2020 = 100) 100 7 29 35 38 Bron: Eurostat en de indiener van het verzoek. (97) De invoer uit alle drie de betrokken landen was gedurende de betrokken periode verwaarloosbaar of onbestaand. Voor Korea en Maleisië zijn deze niveaus vergelijkbaar met die welke sinds de instelling van de oorspronkelijke definitieve maatregelen in 2002 zijn waargenomen. Wat Rusland betreft, is de invoer — die vóór de betrokken periode reeds zeer laag was — sinds de instelling van de sancties tegen Rusland na de militaire agressie van Rusland tegen Oekraïne tot nul gedaald. 4.3.2. Prijzen van de invoer uit de betrokken landen en prijsonderbieding (98) Gezien de zeer geringe of zelfs onbestaande invoer uit de betrokken landen en het brede scala aan productsoorten (met verschillende parameters zoals specificatienormen, materiaalkwaliteit, basisgrondstof, type (elleboogstuk, T-stuk of reductiestuk), uitwendige diameter en wanddikte) van het onderzochte product, konden de prijzen van deze invoer niet op zinvolle wijze worden geanalyseerd. (99) Aangezien de producenten-exporteurs in de betrokken landen geen medewerking verleenden, en gezien de zeer geringe hoeveelheden die uit deze landen in de Unie werden ingevoerd, heeft de Commissie een prijsvergelijking gemaakt met de prijzen op de markt van de Unie in het tijdvak van het nieuwe onderzoek door vergelijking van: 1) de gewogen gemiddelde verkoopprijzen van het onderzochte product die door de in de steekproef opgenomen producenten in de Unie in rekening werden gebracht aan niet-verbonden afnemers op de markt van de Unie, gecorrigeerd tot het niveau af fabriek; en 2) de overeenkomstige gewogen gemiddelde prijzen van het onderzochte product uit de betrokken landen bij verkoop: a) voor Korea en Maleisië: aan de Verenigde Staten (“VS”), zoals toegelicht in de overwegingen 39 en 55 en overeenkomstig de bij de vorige onderzoeken gebruikte methode, exclusief antidumpingrechten voor dergelijke invoer in de VS. De prijzen werden vastgesteld op cif-basis ( 26 ) , met de nodige correcties voor kosten na invoer en antidumpingrechten van de Unie. Bij gebrek aan andere informatie werden de kosten na invoer geschat op 1 % van de cif-waarde ( 27 ) ; b) voor Rusland: aan Oezbekistan en Armenië, overeenkomstig de toelichting in overweging 73 en vastgesteld op cif-basis, met de nodige correcties voor kosten na invoer en antidumpingrechten van de Unie. Bij gebrek aan andere informatie werden de kosten na invoer geschat op 1 % van de cif-waarde ( 28 ) . (100) Het resultaat van de vergelijking werd uitgedrukt als een percentage van de omzet van de in de steekproef opgenomen producenten in de Unie tijdens het tijdvak van het nieuwe onderzoek. Uit de vergelijking bleek een gewogen gemiddeld prijsverschil van 30,4 % tot 40,1 % voor Maleisië en een prijsverschil van 31,7 % voor Rusland. Anderzijds waren de Koreaanse prijzen 18,8 % tot 29,9 % hoger dan de prijzen op de markt van de Unie na toepassing van de antidumpingmaatregelen. (101) Na de mededeling van feiten en overwegingen stelde de Russische overheid dat de keuze van Armenië en Oezbekistan, zoals uiteengezet in overweging 99, punt 2), b), economisch gezien geen zin heeft, aangezien deze markten wat productmix en andere parameters betreft van de markt van de Unie verschillen. De Russische overheid verstrekte echter geen bewijsmateriaal voor haar argument en stelde evenmin een geschiktere bron of methode voor de in overweging 99 bedoelde prijsvergelijking voor. Bovendien zijn Armenië en Oezbekistan samen goed voor bijna 100 % van de Russische uitvoer van hulpstukken, zoals uiteengezet in overweging 73, en zijn zij de enige relevante markten die in aanmerking kunnen worden genomen. Derhalve heeft de Commissie dit argument afgewezen. 4.3.3. Invoer uit andere derde landen dan de betrokken landen (102) De invoer van hulpstukken uit andere derde landen dan de betrokken landen was voornamelijk afkomstig uit de VRC en Cambodja. (103) Het (geaggregeerde) volume van de invoer in de Unie alsmede het marktaandeel en de prijsontwikkelingen van de invoer van hulpstukken uit andere derde landen hebben zich als volgt ontwikkeld: Tabel 3 Invoer uit derde landen Land 2020 2021 2022 2023 Tijdvak van het nieuwe onderzoek VRC Volume (ton) 5 809 4 623 6 302 8 903 9 774 Index (2020 = 100) 100 80 108 153 168 Marktaandeel 12,3  % 10,0  % 12,7  % 18,2  % 20,4  % Gemiddelde prijs (EUR/ton) 1 768 2 244 2 590 2 026 1 889 Index (2020 = 100) 100 127 147 115 107 Cambodja Volume (ton) 2 687 2 294 3 792 4 984 5 156 Index (2020 = 100) 100 85 141 185 192 Marktaandeel 5,7  % 5,0  % 7,7  % 10,2  % 10,8  % Gemiddelde prijs (EUR/ton) 1 569 1 900 2 383 1 923 1 905 Index (2020 = 100) 100 121 152 123 121 Andere derde landen dan de VRC en Cambodja Volume (ton) 9 795 10 655 13 269 15 029 13 968 Index (2020 = 100) 100 109 135 153 143 Marktaandeel 20,7  % 23,1  % 26,8  % 30,8  % 29,2  % Gemiddelde prijs (EUR/ton) 2 718 3 198 4 070 4 207 4 325 Index (2020 = 100) 100 118 150 155 159 Totaal van alle derde landen behalve de betrokken landen Volume (ton) 18 291 17 572 23 363 28 916 28 897 Index (2020 = 100) 100 96 128 158 158 Marktaandeel 38,7  % 38,1  % 47,2  % 59,2  % 60,3  % Gemiddelde prijs (EUR/ton) 2 247 2 778 3 397 3 142 3 069 Index (2020 = 100) 100 124 151 140 137 Bron: Eurostat. (104) Terwijl het verbruik in de Unie gedurende de betrokken periode stabiel bleef, steeg de invoer uit andere derde landen, vooral de VRC en Cambodja, van 18 291 ton in 2020 tot 28 897 ton in het tijdvak van het nieuwe onderzoek. Dit resulteerde in een stijging van het marktaandeel van meer dan 20 procentpunten tot 60,3 % in het tijdvak van het nieuwe onderzoek. Tegelijkertijd daalde het marktaandeel van de bedrijfstak van de Unie, zoals blijkt uit tabel 5, in vergelijkbare mate, van 60,9 % tot 39,5 %. (105) De prijzen bij invoer uit de VRC en Cambodja stegen in de beoordelingsperiode met respectievelijk 7 % en 21 %, ver onder de in tabel 7 vermelde prijsniveaus van de bedrijfstak van de Unie, zowel wat betreft de stijging (de prijzen in de Unie stegen in de beoordelingsperiode met 95 %) als wat betreft de absolute prijsniveaus (de gemiddelde prijzen bij invoer uit de VRC en Cambodja bedroegen respectievelijk 1 889 en 1 905 EUR per ton, tegenover een gemiddelde verkoopprijs in de Unie van 5 033 EUR per ton). (106) De prijzen bij invoer uit de overige derde landen zijn in de beoordelingsperiode eveneens gestegen, maar sterker (59 %) dan die van de invoer uit de VRC en Cambodja. Aangezien de gemiddelde prijs bij invoer uit deze overige derde landen gedurende de beoordelingsperiode ook onder de gemiddelde verkoopprijs in de Unie bleef, resulteerde dit in een toegenomen marktaandeel, al was de toename minder groot (een stijging van minder dan negen procentpunten) dan die van het gecombineerde marktaandeel van de VRC en Cambodja. 4.4. Economische situatie van de bedrijfstak van de Unie 4.4.1. Algemene opmerkingen (107) De beoordeling van de economische situatie van de bedrijfstak van de Unie omvatte een evaluatie van alle economische indicatoren die in de beoordelingsperiode van invloed waren op de situatie van de bedrijfstak van de Unie. (108) Zoals vermeld in overweging 21, is de economische situatie van de bedrijfstak van de Unie beoordeeld aan de hand van een steekproef. (109) Voor de schadevaststelling heeft de Commissie onderscheid gemaakt tussen macro-economische en micro-economische schade-indicatoren. De Commissie beoordeelde de macro-economische indicatoren op basis van de door de indiener van het verzoek verstrekte gegevens, die betrekking hadden op alle producenten in de Unie. De Commissie heeft de micro-economische indicatoren berekend op basis van de gegevens die door de in de steekproef opgenomen producenten in de Unie in de antwoorden op de vragenlijst zijn verstrekt en de controlebezoeken bij de ondernemingen. (110) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, werkgelegenheid, productiviteit, hoogte van de dumpingmarge en herstel van eerdere dumping. (111) De micro-economische indicatoren zijn: gemiddelde prijzen per eenheid, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. 4.4.2. Macro-economische indicatoren 4.4.2.1. Productie, productiecapaciteit en bezettingsgraad (112) De totale productie in de Unie, de productiecapaciteit en de bezettingsgraad hebben zich in de beoordelingsperiode als volgt ontwikkeld: Tabel 4 Productie, productiecapaciteit en bezettingsgraad 2020 2021 2022 2023 Tijdvak van het nieuwe onderzoek Productie (ton) 34 033 32 821 34 707 25 675 24 368 Index (2020 = 100) 100 96 102 75 72 Productiecapaciteit (ton) 142 526 142 526 142 526 142 526 142 526 Index (2020 = 100) 100 100 100 100 100 Bezettingsgraad 23  % 22  % 23  % 17  % 16  % Index (2020 = 100) 100 97 102 76 72 Bron: De indiener van het verzoek en de in de steekproef opgenomen producenten in de Unie. (113) Tijdens de beoordelingsperiode daalde het productievolume met 28 %. Meer specifiek bleef het volume van 2020 tot en met 2022 vrij stabiel, waarna het in 2023 aanzienlijk daalde en in het tijdvak van het nieuwe onderzoek verder daalde. Deze ontwikkeling is daarmee tegengesteld aan die van de invoer uit derde landen, met name de VRC en Cambodja, die in 2023 aanzienlijk steeg en in het tijdvak van het nieuwe onderzoek nog verder toenam. Dit viel ook samen met de ontwikkeling van de productiekosten in de Unie, die in 2022 begonnen te stijgen, in 2023 aanzienlijk stegen en in het tijdvak van het nieuwe onderzoek verder toenamen. Hierdoor werd de bedrijfstak van de Unie gedwongen zijn verkoopprijzen te verhogen om een bepaald winstgevendheidsniveau te halen, wat resulteerde in minder concurrerende prijzen ten opzichte van de invoer uit derde landen, lagere verkoopniveaus, verlies van marktaandeel en bijgevolg lagere productieniveaus. (114) In de beoordelingsperiode bleef de productiecapaciteit gelijk, met als gevolg een daling van de bezettingsgraad met 28 % in dezelfde periode. De bezettingsgraad was gedurende de hele beoordelingsperiode zeer laag (23 %-16 %). Zoals in de vorige nieuwe onderzoeken in verband met het vervallen van de maatregelen ( 29 ) is dit lage niveau deels toe te schrijven aan de methode voor het berekenen van de totale capaciteit voor deze specifieke bedrijfstak, waarbij de gemelde capaciteit een theoretische maximumcapaciteit is (gebaseerd op onder meer drie ploegen per dag), die niet noodzakelijk een nauwkeurig beeld geeft van de werkelijke capaciteit. Niettemin zou de bezettingsgraad, zelfs als de capaciteit één ploeg per dag zou weerspiegelen (vandaar het delen van de totale capaciteit door drie), slechts 50 % bedragen, een niveau dat op lange termijn niet duurzaam is. 4.4.2.2. Verkoopvolume en marktaandeel (115) Het verkoopvolume en het marktaandeel van de bedrijfstak van de Unie hebben zich in de beoordelingsperiode als volgt ontwikkeld: Tabel 5 Verkoopvolume en marktaandeel (ton) 2020 2021 2022 2023 Tijdvak van het nieuwe onderzoek Totaal verkoopvolume op de markt van de Unie 28 776 28 563 26 049 19 869 18 916 Index (2020 = 100) 100 99 91 69 66 Marktaandeel 60,9  % 61,9  % 52,7  % 40,7  % 39,5  % Index (2020 = 100) 100 102 86 67 65 Bron: De indiener van het verzoek, de in de steekproef opgenomen producenten in de Unie en Eurostat. (116) De totale verkoop van de bedrijfstak van de Unie op de markt van de Unie daalde in de beoordelingsperiode met 34 %, terwijl het verbruik in de Unie stabiel bleef. Het marktaandeel van de bedrijfstak van de Unie nam in de beoordelingsperiode met meer dan 20 procentpunten af. Het verkoopvolume van de bedrijfstak van de Unie daalde elk jaar, maar met name in de periode 2022-2023. Zoals toegelicht in overweging 113, viel deze daling samen met de grote stijging van de productiekosten en de daarmee verband houdende gestegen verkoopprijzen. 4.4.2.3. Werkgelegenheid en productiviteit (117) De werkgelegenheid en de productiviteit hebben zich in de beoordelingsperiode als volgt ontwikkeld: Tabel 6 Werkgelegenheid en productiviteit 2020 2021 2022 2023 Tijdvak van het nieuwe onderzoek Aantal werknemers 953 864 860 823 818 Index (2020 = 100) 100 91 90 86 86 Productiviteit (ton/werknemer) 36 38 40 31 30 Index (2020 = 100) 100 106 113 87 83 Bron: De indiener van het verzoek en de in de steekproef opgenomen producenten in de Unie. (118) De werkgelegenheid in de bedrijfstak van de Unie nam tijdens de beoordelingsperiode met 14 % af. Aangezien de productieniveaus nog sterker afnamen, daalde het productiviteitsniveau per werknemer in de beoordelingsperiode met 17 %. 4.4.2.4. Groei (119) Het verbruik bleef in de beoordelingsperiode stabiel. De verkoopvolumes van de bedrijfstak van de Unie namen met 34 % af, wat zich vertaalde in een verlies van marktaandeel van 35 %. 4.4.2.5. Hoogte van de dumpingmarge en herstel van eerdere dumping (120) Zoals toegelicht in de overwegingen 37, 53 en 68, kon voor geen van de betrokken landen in het tijdvak van het nieuwe onderzoek dumping worden vastgesteld. Daarom concentreerde het onderzoek zich op de waarschijnlijkheid van herhaling van dumping, mochten de antidumpingmaatregelen worden ingetrokken. (121) In het vorige nieuwe onderzoek in verband met het vervallen van de maatregelen was de financiële en economische situatie van de bedrijfstak van de Unie tijdens de beoordelingsperiode van dat onderzoek verder verslechterd. Tijdens de beoordelingsperiode van het huidige nieuwe onderzoek in verband met het vervallen van de maatregelen begon de situatie van de bedrijfstak van de Unie zich te herstellen van de gevolgen van eerdere invoer met dumping, zoals blijkt uit de gunstige ontwikkeling van enkele van de belangrijkste schade-indicatoren voor de bedrijfstak van de Unie. Niettemin ging de situatie voor andere indicatoren verder achteruit, zoals hierna zal worden uiteengezet. 4.4.3. Micro-economische indicatoren 4.4.3.1. Prijzen en factoren die de prijzen beïnvloeden (122) De gewogen gemiddelde verkoopprijs per eenheid van de in de steekproef opgenomen producenten in de Unie voor verkoop aan niet-verbonden afnemers in de Unie heeft zich in de beoordelingsperiode als volgt ontwikkeld: Tabel 7 Verkoopprijzen en productiekosten in de Unie (EUR/ton) 2020 2021 2022 2023 Tijdvak van het nieuwe onderzoek Gemiddelde verkoopprijs per eenheid in de Unie 2 579 2 984 4 265 5 050 5 033 Index (2020 = 100) 100 116 165 196 195 Productiekosten per eenheid 3 265 3 154 3 718 4 409 4 504 Index (2020 = 100) 100 97 114 135 138 Bron: In de steekproef opgenomen producenten in de Unie. (123) De gemiddelde verkoopprijs per eenheid van de bedrijfstak van de Unie aan niet-verbonden afnemers in de Unie steeg tijdens de beoordelingsperiode met 95 % tot 5 033 EUR per ton in het tijdvak van het nieuwe onderzoek. De bedrijfstak van de Unie koos ervoor zijn prijzen opwaarts te corrigeren om rekening te houden met de aanzienlijke stijging van de productiekosten, die voornamelijk het gevolg was van de stijging van de kosten van grondstoffen, energie en arbeid in de beoordelingsperiode. Daarnaast is de bedrijfstak van de Unie de productie van gespecialiseerde premiumproducten, in plaats van basisproducten, geleidelijk aan het opvoeren om concurrerend te blijven in het licht van de aanhoudende laaggeprijsde invoer uit derde landen. De verkoopprijzen en de productiekosten voor dergelijke niet-basisproducten waren doorgaans gemiddeld hoger. (124) De gemiddelde productiekosten zijn in de beoordelingsperiode eveneens gestegen, zij het in mindere mate (38 %), tot 4 504 EUR per ton in het tijdvak van het nieuwe onderzoek. 4.4.3.2. Loonkosten (125) De gemiddelde loonkosten van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 8 Gemiddelde loonkosten per werknemer 2020 2021 2022 2023 Tijdvak van het nieuwe onderzoek Gemiddelde loonkosten per werknemer (EUR) 59 463 65 016 71 578 80 413 83 001 Index (2020 = 100) 100 109 120 135 140 Bron: In de steekproef opgenomen producenten in de Unie. (126) De gemiddelde loonkosten per werknemer stegen met 40 %, waarmee de Uniebrede stijging van de loonkosten in de afgelopen jaren werd gevolgd ( 30 ) . 4.4.3.3. Voorraden (127) De voorraden van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 9 Voorraden 2020 2021 2022 2023 Tijdvak van het nieuwe onderzoek Eindvoorraden (ton) 5 817 5 576 7 357 7 493 7 754 Index (2020 = 100) 100 96 126 129 133 Eindvoorraden als percentage van de productie 32  % 34  % 39  % 56  % 61  % Index (2020 = 100) 100 105 120 173 191 Bron: In de steekproef opgenomen producenten in de Unie. (128) Het niveau van de eindvoorraden van de in de steekproef opgenomen producenten in de Unie steeg in de beoordelingsperiode met 33 %, wat overeenkomt met de daling van de verkoopvolumes van met name basishulpstukken in deze periode. Tijdens het tijdvak van het nieuwe onderzoek vertegenwoordigde het voorraadniveau 61 % van de productie van de in de steekproef opgenomen producenten in de Unie. 4.4.3.4. Winstgevendheid, kasstroom, investeringen, rendement van investeringen en vermogen om kapitaal aan te trekken (129) De winstgevendheid, de kasstroom, de investeringen en het rendement van de investeringen van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 10 Winstgevendheid, kasstroom, investeringen en rendement van investeringen 2020 2021 2022 2023 Tijdvak van het nieuwe onderzoek Winstgevendheid van de verkoop in de Unie aan niet-verbonden afnemers (% van omzet) –9,8  % –3,9  % 8,1  % 4,2  % 2,4  % Index (2020 = 100) - 100 –39 82 43 25 Kasstroom (EUR) 2 395 410 6 978 406 13 624 003 9 814 191 5 909 442 Index (2020 = 100) 100 291 569 410 247 Investeringen (EUR) 2 112 756 2 130 532 822 751 1 627 877 1 712 697 Index (2020 = 100) 100 101 39 77 81 Rendement van investeringen –13  % –7  % 12  % 1  % –3  % Index (2020 = –100) – 100 –59 97 11 –26 Bron: In de steekproef opgenomen producenten in de Unie. (130) De Commissie heeft de winstgevendheid van de in de steekproef opgenomen producenten in de Unie vastgesteld door de nettowinst vóór belastingen op de verkoop van het soortgelijke product aan niet-verbonden afnemers in de Unie uit te drukken als een percentage van de aldus gerealiseerde omzet. Als gevolg van de impact van de COVID-19-pandemie op de internationale goederenstroom in 2020 en 2021 slaagde de bedrijfstak van de Unie er in 2022 voor het eerst sinds vele jaren in zijn verkoopprijzen te verhogen tot een winstgevend niveau. In 2023 en 2024 leidden de gecombineerde gevolgen van de Russische invasie van Oekraïne, die resulteerde in een stijging van de productiekosten, en de druk van laaggeprijsde invoer uit derde landen echter tot een daling van het winstniveau tot 2,4 % in het tijdvak van het nieuwe onderzoek. (131) De nettokasstroom is het vermogen van de producenten in de Unie om hun activiteiten zelf te financieren. De nettokasstroom gaf in de beoordelingsperiode een positieve ontwikkeling te zien, waardoor de bedrijfstak van de Unie kon investeren in het nodige onderhoud en de noodzakelijke vervanging van machines. (132) Het rendement van investeringen is de winst uitgedrukt als percentage van de nettoboekwaarde van de investeringen. Dit rendement fluctueerde in de betrokken periode en bedroeg in het tijdvak van het nieuwe onderzoek –3 %. 4.5. Conclusie over schade (133) Ondanks enkele verbeteringen met name in de jaren na de pandemie, die tot uiting komen in een enigszins winstgevende situatie in het tijdvak van het nieuwe onderzoek, blijft de situatie van de bedrijfstak van de Unie zorgwekkend. Het verbruik bleef stabiel, terwijl de invoer uit derde landen gedurende de betrokken periode voortdurend steeg, wat resulteerde in een daling van de productievolumes, de bezettingsgraad en de verkoopniveaus. Dit leidde uiteindelijk tot een afname van het marktaandeel van 60,9 % tot 39,5 %. (134) Daarnaast was er sprake van een stijging van de voorraadniveaus en een daling van het aantal werknemers en de productiviteitsniveaus, terwijl de kasstroomniveaus — hoewel positief — onvoldoende waren om andere investeringen te doen dan die welke noodzakelijk zijn om de productie in de Unie in stand te houden. Als gevolg van de aanhoudende onzekerheid over de geplande overschakeling op duurzame energiebronnen zijn de meeste langetermijnenergieprojecten opgeschort in afwachting van besluiten op die gebieden. Dit heeft, in combinatie met de gestegen kosten en de toegenomen invoer uit derde landen, een negatieve invloed gehad op de bedrijfstak van de Unie. Tegelijkertijd is de bedrijfstak van de Unie erin geslaagd zijn uitvoerprestaties op een consistent hoog niveau te handhaven en zo de negatieve effecten van de binnenlandse markt van de Unie op de bedrijfstak van de Unie te verminderen. (135) De invoer uit de betrokken landen bleef gedurende de betrokken periode verwaarloosbaar of onbestaand, terwijl de invoer uit andere derde landen (voornamelijk Cambodja en de VRC) tegen consistent lage prijzen aanzienlijk steeg. (136) Op grond van het voorgaande heeft de Commissie geconcludeerd dat de bedrijfstak van de Unie in het tijdvak van het nieuwe onderzoek aanmerkelijke schade heeft geleden in de zin van artikel 3, lid 5, van de basisverordening. Gezien de vrijwel onbestaande invoer uit de drie betrokken landen is de Commissie bovendien tot de conclusie gekomen dat de in het tijdvak van het nieuwe onderzoek vastgestelde schade voor de bedrijfstak van de Unie niet kon zijn veroorzaakt door de invoer uit Korea, Maleisië of Rusland. (137) In het licht van het voorgaande heeft de Commissie verder onderzocht of herhaling van de oorspronkelijk door de invoer met dumping uit Korea, Maleisië of Rusland veroorzaakte schade waarschijnlijk is als de maatregelen zouden worden ingetrokken. 5. WAARSCHIJNLIJKHEID VAN HERHALING VAN SCHADE (138) Zoals de Commissie in overweging 136 heeft geconcludeerd, heeft de bedrijfstak van de Unie in het tijdvak van het nieuwe onderzoek aanmerkelijke schade geleden. De Commissie heeft in diezelfde overweging ook geconcludeerd dat de in het tijdvak van het nieuwe onderzoek vastgestelde schade voor de bedrijfstak van de Unie niet kon zijn veroorzaakt door invoer met dumping uit Korea, Maleisië of Rusland, omdat die invoer erg beperkt was. Daarom heeft de Commissie overeenkomstig artikel 11, lid 2, van de basisverordening beoordeeld of herhaling van schade zoals oorspronkelijk veroorzaakt door de invoer met dumping uit de betrokken landen waarschijnlijk is indien de maatregelen zouden komen te vervallen. (139) In dit verband onderzocht de Commissie de productiecapaciteit en reservecapaciteit in de betrokken landen, de relatie tussen de prijzen bij uitvoer naar derde landen en het prijspeil in de Unie, het waarschijnlijke prijspeil van invoer uit de betrokken landen zonder antidumpingmaatregelen en de gevolgen daarvan voor de situatie van de bedrijfstak van de Unie en de aantrekkelijkheid van de markt van de Unie, alsmede de handelsbeperkende maatregelen van andere landen. 5.1. Productie en reservecapaciteit (140) Zoals vastgesteld in de overwegingen 48, 60 en 77, werd de reservecapaciteit in de drie betrokken landen in het tijdvak van het nieuwe onderzoek geraamd op ongeveer 279 000 ton, wat meer dan vijfmaal zo veel is als het verbruik in de Unie in dezelfde periode. (141) Bovendien zijn er geen aanwijzingen gevonden voor een significante toename van de binnenlandse vraag naar hulpstukken in Korea, Maleisië of Rusland of in andere derde landen in de nabije toekomst. De Commissie kwam derhalve tot de conclusie dat de binnenlandse vraag in de drie betrokken landen of op de markt van andere derde landen de beschikbare reservecapaciteit niet zou kunnen absorberen. Gezien het stabiele niveau van het verbruik in de Unie tijdens de beoordelingsperiode en de prognoses van toegenomen vraag in de nabije toekomst naar aanleiding van besluiten over duurzame-energieprojecten, zou deze reservecapaciteit kunnen worden gebruikt om het onderzochte product voor uitvoer naar de Unie te produceren indien de maatregelen zouden komen te vervallen ( 31 ) . 5.2. Mogelijke prijsniveaus van invoer uit Korea, Maleisië en Rusland (142) Er werd geen medewerking verleend door de producenten-exporteurs in de betrokken landen. Bovendien konden er geen betrouwbare prijzen bij invoer in de Unie worden vastgesteld, aangezien de ingevoerde hoeveelheden verwaarloosbaar waren of er geen invoer plaatsvond. (143) De Commissie heeft een prijsanalyse zonder antidumpingmaatregelen uitgevoerd op basis van de prijzen bij uitvoer naar derde landen om vast te stellen welke gevolgen de invoer uit de drie betrokken landen voor de bedrijfstak van de Unie zou hebben indien de maatregelen zouden worden beëindigd. Uit deze analyse is gebleken dat de prijzen bij invoer uit Korea, Maleisië en Rusland de prijzen van de bedrijfstak van de Unie waarschijnlijk zouden onderbieden met respectievelijk 10,0 %, 56,7 % en 44,3 %. 5.3. Handelsbeperkingen van andere landen (144) Zoals vermeld in overweging 64, werden in juli 2018 de antidumpingmaatregelen ten aanzien van de invoer van hulpstukken in de VS uitgebreid tot Maleisië. Dit houdt in dat de toegang tot een van de grootste uitvoermarkten voor hulpstukken (de VS) is beperkt. Gezien de aantrekkelijkheid van de markt van de Unie en in het geval van Russische exporteurs de nabijheid van de markt van de Unie onder normale omstandigheden, zoals beschreven in de punten 3.2.2.3, 3.3.2.3 en 3.4.2.3, is het zeer waarschijnlijk dat deze producenten-exporteurs hun uitvoer van hulpstukken naar de markt van de Unie zullen verleggen indien de maatregelen zouden komen te vervallen. (145) Daarnaast zullen de huidige geopolitieke onzekerheden en ingrijpende wederzijdse handelsbeperkingen op de wereldmarkt, met name in verband met staal, zoals die welke in maart 2025 door de VS werden ingesteld ( 32 ) , er hoogstwaarschijnlijk toe leiden dat aan maatregelen onderworpen landen handelsstromen gaan verleggen naar landen met minder of geen beperkende handelsmaatregelen. Op dit moment kunnen de gevolgen van deze acties niet worden voorspeld, maar het is waarschijnlijk dat ten minste een deel van deze wereldwijde uitvoer zal worden verlegd naar de Unie. 5.4. Effect op de bedrijfstak van de Unie (146) In het licht van de grote overcapaciteit in alle drie de betrokken landen, de lage gemiddelde prijzen bij invoer uit deze landen en de aantrekkelijkheid van de markt van de Unie, zou de bedrijfstak van de Unie onder aanzienlijke prijsdruk van Korea, Maleisië en Rusland komen te staan, mochten de maatregelen worden ingetrokken. Een potentieel grote instroom van invoer met dumping zou de reeds kwetsbare economische situatie van de bedrijfstak van de Unie nog verergeren. Dit kan leiden tot financiële verliezen en mogelijk tot het verdwijnen van de bedrijfstak van de Unie, die reeds een zeer laag productie- en verkoopniveau heeft en die zonder deze invoer met dumping slechts een marginaal positief winstniveau wist te behalen. (147) Op basis hiervan concludeerde de Commissie dat het ontbreken van maatregelen naar alle waarschijnlijkheid zou leiden tot een aanzienlijke toename van invoer met dumping tegen schadeveroorzakende prijzen uit Korea, Maleisië en Rusland, en dat zich waarschijnlijk opnieuw aanmerkelijke schade zou voordoen. 6. BELANG VAN DE UNIE (148) Overeenkomstig artikel 21 van de basisverordening heeft de Commissie onderzocht of handhaving van de bestaande antidumpingmaatregelen in strijd zou zijn met het belang van de Unie in haar geheel. Het belang van de Unie werd vastgesteld op basis van een afweging van alle betrokken belangen, met inbegrip van die van de bedrijfstak van de Unie, importeurs en gebruikers. 6.1. Belang van de bedrijfstak van de Unie (149) Zoals geconcludeerd in overweging 136, heeft de bedrijfstak van de Unie in het tijdvak van het nieuwe onderzoek aanmerkelijke schade geleden, hetgeen wordt bevestigd door de negatieve ontwikkeling van de meeste schade-indicatoren. In overweging 147 werd ook geconcludeerd dat de schade zich zou herhalen indien de antidumpingmaatregelen zouden komen te vervallen. (150) Ondanks de schade die de bedrijfstak van de Unie op de markt van de Unie heeft geleden, was de Commissie in het algemeen van mening dat de bedrijfstak levensvatbaar blijft. Dit was gebaseerd op het feit dat de bedrijfstak er niet alleen in is geslaagd na jaren van verliezen terug te keren naar een winstgevende situatie, maar ook constant sterke uitvoerprestaties laat zien, waarbij de uitvoer een aanzienlijk deel van het totale verkoopvolume vertegenwoordigt. De bedrijfstak van de Unie vertoont echter nog steeds een zeer lage bezettingsgraad met een dalend productieniveau en een dalende productiviteit, terwijl de winstniveaus zeer laag blijven en nog niet de niveaus hebben bereikt die onder normale omstandigheden kunnen worden behaald. (151) Indien de maatregelen zouden komen te vervallen, is het waarschijnlijk dat de instroom van invoer met dumping uit de drie betrokken landen een verwoestend effect op de bedrijfstak van de Unie zal hebben, dat weer zou leiden tot lagere winstniveaus met het risico van een verdere daling van de productie of zelfs sluiting van productielocaties in de Unie. Bijgevolg kan worden geconcludeerd dat handhaving van de maatregelen ten aanzien van Korea, Maleisië en Rusland in het belang van de bedrijfstak van de Unie zou zijn. 6.2. Belang van niet-verbonden importeurs, handelaren en gebruikers (152) Bij de opening van het onderzoek werd contact opgenomen met 35 importeurs en gebruikers, die werden verzocht mee te werken. Geen van hen heeft echter aan het huidige onderzoek meegewerkt of informatie verstrekt, met uitzondering van één importeur die zijn steun voor de bestaande antidumpingmaatregelen heeft uitgesproken. Er zij tevens op gewezen dat bij de vorige onderzoeken betreffende hulpstukken werd vastgesteld dat de instelling van maatregelen waarschijnlijk geen ernstige negatieve gevolgen zou hebben voor de situatie van importeurs en gebruikers in de Unie. (153) De gebruikers hebben geen informatie verstrekt waaruit blijkt dat er moeilijkheden zijn geweest bij het betrekken van hulpstukken, en uit het onderzoek zijn dergelijke moeilijkheden evenmin gebleken. Uit de overwegingen 102 tot en met 106 bleek immers dat het marktaandeel van de invoer uit andere derde landen dan de betrokken landen dat van de bedrijfstak van de Unie overtreft, wat betekent dat gebruikers en importeurs hun hulpstukken grotendeels uit die derde landen betrekken. (154) Uit de vorige onderzoeken is gebleken dat de importeurs en gebruikers de door de antidumpingmaatregelen veroorzaakte prijsstijging konden doorberekenen. In het onderhavige onderzoek zijn geen elementen gevonden die deze conclusie tegenspreken. Dit is mede toe te schrijven aan het feit dat hulpstukken fungeren als connectoren voor buizen en pijpen die worden gebruikt in de petrochemische industrie en de bouwnijverheid. Bijgevolg maken hulpstukken slechts een gering deel van de totale kosten in deze sectoren uit vergeleken met het veel grotere effect van de kosten van buizen en pijpen zelf. (155) Op grond hiervan wordt verwacht, overeenkomstig de conclusies die tijdens vorige onderzoeken werden getrokken, dat handhaving van de maatregelen geen aanzienlijke negatieve gevolgen zal hebben voor de gebruikers of importeurs. 6.3. Conclusie betreffende het belang van de Unie (156) Op basis van het bovenstaande is de Commissie tot de conclusie gekomen dat er, wat het belang van de Unie betreft, geen dwingende redenen zijn om de bestaande maatregelen ten aanzien van de invoer van hulpstukken van oorsprong uit Korea, Maleisië en Rusland niet te handhaven. 7. ANTIDUMPINGMAATREGELEN (157) Gelet op de conclusies van de Commissie inzake de voortzetting van dumping, de herhaling van schade en het belang van de Unie moeten de antidumpingmaatregelen ten aanzien van hulpstukken van oorsprong uit Korea, Maleisië en Rusland worden gehandhaafd. (158) Om het risico op ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De heffing van individuele antidumpingrechten is enkel van toepassing wanneer aan de douaneautoriteiten van de lidstaten een geldige handelsfactuur wordt overgelegd. Deze factuur moet voldoen aan de in artikel 1, lid 3, van deze verordening vastgestelde vereisten. Totdat een dergelijke factuur wordt overgelegd, moet de invoer worden onderworpen aan het antidumpingrecht dat van toepassing is op “alle andere ondernemingen”. (159) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten en vrijstellingen te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle vereisten van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het lagere recht vervolgens terecht wordt toegepast, in overeenstemming met de douanewetgeving. (160) Indien de uitvoer door een van de ondernemingen waarvoor een lager individueel recht geldt, na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van de maatregelen worden geopend. Hierbij kan onder meer worden onderzocht of het nodig is het individuele recht (of de individuele rechten) in te trekken en een voor het gehele land geldend recht in te stellen. (161) De individuele antidumpingrechten voor ondernemingen die in deze verordening worden genoemd, zijn uitsluitend van toepassing op de invoer van het onderzochte product voor zover het van oorsprong is uit de betrokken landen en is geproduceerd door de genoemde rechtspersonen. Op de invoer van het onderzochte product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die aan de specifiek genoemde ondernemingen zijn verbonden, is het recht van toepassing dat geldt voor “alle andere ondernemingen”. Die invoer mag niet worden onderworpen aan de individuele antidumpingrechten. (162) Een onderneming die naderhand haar naam wijzigt, mag vragen deze individuele antidumpingrechten te blijven toepassen. Dit verzoek moet worden ingediend bij de Commissie ( 33 ) . Het verzoek moet alle relevante informatie bevatten waaruit blijkt dat de wijziging geen invloed heeft op het recht van de onderneming om in aanmerking te komen voor het recht dat op haar van toepassing is. Als de naamswijziging van de onderneming niet van invloed is op haar recht om in aanmerking te komen voor het recht dat op haar van toepassing is, zal een verordening over de naamswijziging worden bekendgemaakt in het Publicatieblad van de Europese Unie . (163) Alle belanghebbenden zijn in kennis gesteld van de belangrijkste feiten en overwegingen op grond waarvan het voornemen bestond om handhaving van de bestaande maatregelen aan te bevelen. Zij konden hierover tevens binnen een bepaalde termijn opmerkingen maken. (164) Een exporteur of producent die het betrokken product in de periode die werd gebruikt voor de vaststelling van de hoogte van het momenteel op zijn uitvoer toepasselijke recht niet naar de Unie heeft uitgevoerd, kan de Commissie verzoeken om toepassing van het antidumpingrecht voor niet in de steekproef opgenomen meewerkende ondernemingen. De Commissie moet een dergelijk verzoek inwilligen mits aan drie voorwaarden wordt voldaan. De nieuwe producent-exporteur zou moeten aantonen dat: i) hij het betrokken product niet naar de Unie heeft uitgevoerd in de periode die werd gebruikt voor de vaststelling van het niveau van het recht dat momenteel van toepassing is op zijn uitvoer; ii) hij niet verbonden is met een onderneming die dat wel heeft gedaan en dus onderworpen is aan de antidumpingrechten; en iii) hij het betrokken product daarna heeft uitgevoerd of een onherroepelijke contractuele verplichting is aangegaan om dit in aanzienlijke hoeveelheden te doen. (165) Indien een bedrag moet worden terugbetaald naar aanleiding van een arrest van het Hof van Justitie van de Europese Unie, geldt ingevolge artikel 109 van Verordening (EU, Euratom) 2024/2509 van het Europees Parlement en de Raad ( 34 ) als rentevoet de rente die de Europese Centrale Bank voor haar basisherfinancieringstransacties hanteert, zoals bekendgemaakt in de C-serie van het Publicatieblad van de Europese Unie op de eerste kalenderdag van elke maand. (166) De in deze verordening vervatte maatregelen zijn in overeenstemming met het advies van het bij artikel 15, lid 1, van Verordening (EU) 2016/1036 ingestelde comité, HEEFT DE VOLGENDE VERORDENING VASTGESTELD: Artikel 1 1.   Er wordt een definitief antidumpingrecht ingesteld op hulpstukken voor buisleidingen (andere dan gegoten hulpstukken, flenzen en hulpstukken met schroefdraad), van ijzer of van staal (met uitzondering van roestvrij staal), met een grootste uitwendige diameter van niet meer dan 609,6 mm, geschikt voor stomplassen of voor andere doeleinden, momenteel ingedeeld onder de GN-codes ex 7307 93 11 , ex 7307 93 19  en ex 7307 99 80  (Taric-codes 7307 93 11 91, 7307 93 11 93, 7307 93 11 94, 7307 93 11 95, 7307 93 11 99, 7307 93 19 91, 7307 93 19 93, 7307 93 19 94, 7307 93 19 95, 7307 93 19 99, 7307 99 80 92, 7307 99 80 93, 7307 99 80 94, 7307 99 80 95 en 7307 99 80 98), van oorsprong uit de Republiek Korea, Maleisië en de Russische Federatie. 2.   Het definitieve antidumpingrecht dat van toepassing is op de nettoprijs, franco grens Unie, vóór inklaring, van de in lid 1 genoemde en door de hieronder vermelde ondernemingen vervaardigde producten is als volgt: Land Onderneming Antidumpingrecht Aanvullende Taric-code Republiek Korea TK Corporation, 1499-1, Songjeong-Dong, Gangseo-Gu, Busan 32,4  % C066 Alle andere ondernemingen 44,0  % C999 Maleisië Anggerik Laksana Sdn Bhd, Selangor Darul Ehsan 59,2  % A324 Pantech Steel Industries Sdn Bhd 49,9  % A961 Alle andere ondernemingen 75,0  % A999 Russische Federatie Alle ondernemingen 23,8  % _ 3.   De individuele rechten die zijn vastgesteld voor de in lid 2 vermelde ondernemingen zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die als volgt luidt: “Ondergetekende verklaart dat de (hoeveelheid) (onderzocht product) die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in [betrokken land]. Ondergetekende verklaart dat de in deze factuur verstrekte informatie juist en volledig is.” Totdat een dergelijke factuur wordt overgelegd, wordt het recht toegepast dat voor alle andere ondernemingen geldt. 4.   Artikel 1, lid 2, kan worden gewijzigd om nieuwe producenten-exporteurs uit de Republiek Korea, Maleisië en de Russische Federatie toe te voegen en hen te onderwerpen aan het passende gewogen gemiddelde antidumpingrecht voor niet in de steekproef opgenomen meewerkende ondernemingen. Een nieuwe producent-exporteur moet met bewijs aantonen dat: a) hij de in artikel 1, lid 1, beschreven goederen van oorsprong uit de Republiek Korea, Maleisië en de Russische Federatie tussen 1 april 2000 en 31 maart 2001 (“het tijdvak van het oorspronkelijke onderzoek”) niet heeft uitgevoerd; b) hij niet verbonden is met een exporteur of producent op wie de bij deze verordening ingestelde maatregelen van toepassing zijn en die heeft meegewerkt of had kunnen meewerken aan het onderzoek dat tot het recht heeft geleid; en c) hij het onderzochte product van oorsprong uit de Republiek Korea, Maleisië en de Russische Federatie daadwerkelijk heeft uitgevoerd dan wel een onherroepelijke contractuele verplichting is aangegaan om een aanzienlijke hoeveelheid naar de Unie uit te voeren na het verstrijken van het tijdvak van het oorspronkelijke onderzoek. 5.   Tenzij anders vermeld, zijn de geldende bepalingen inzake douanerechten van toepassing. Artikel 2 Deze verordening treedt in werking op de dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 2 juli 2025. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 , ELI: http://data.europa.eu/eli/reg/2016/1036/oj . ( 2 ) Verordening (EG) nr. 778/2003 van de Raad van 6 mei 2003 tot wijziging van Beschikking nr. 283/2000/EGKS van de Commissie en de Verordeningen (EG) nr. 584/96, (EG) nr. 763/2000 en (EG) nr. 1514/2002 betreffende de antidumpingmaatregelen die van toepassing zijn op warmgewalst breedband en hulpstukken van buisleidingen, van ijzer of van staal ( PB L 114 van 8.5.2003, blz. 1 , ELI: http://data.europa.eu/eli/reg/2003/778/oj ). ( 3 ) PB L 56 van 6.3.1996, blz. 1 , ELI: http://data.europa.eu/eli/reg/1996/384/oj . ( 4 ) Verordening (EG) nr. 1001/2008 van de Raad van 13 oktober 2008 tot instelling van een definitief antidumpingrecht op bepaalde hulpstukken voor buisleidingen, van ijzer of van staal, van oorsprong uit de Republiek Korea en Maleisië, naar aanleiding van een nieuw onderzoek bij het vervallen van de maatregelen op grond van artikel 11, lid 2, van Verordening (EG) nr. 384/96 ( PB L 275 van 16.10.2008, blz. 18 ). ( 5 ) PB L 343 van 22.12.2009, blz. 51 , ELI: http://data.europa.eu/eli/reg/2009/1225/oj . ( 6 ) Uitvoeringsverordening (EU) nr. 1283/2014 van de Commissie van 2 december 2014 tot instelling van een definitief antidumpingrecht op bepaalde hulpstukken voor buisleidingen, van ijzer of van staal, van oorsprong uit de Republiek Korea en Maleisië, naar aanleiding van een nieuw onderzoek bij het vervallen van de maatregelen op grond van artikel 11, lid 2, van Verordening (EG) nr. 1225/2009 van de Raad ( PB L 347 van 3.12.2014, blz. 17 , ELI: http://data.europa.eu/eli/reg_impl/2014/1283/oj ). ( 7 ) Uitvoeringsverordening (EU) 2016/306 van de Commissie van 3 maart 2016 tot wijziging van Uitvoeringsverordening (EU) nr. 1283/2014 tot instelling van een definitief antidumpingrecht op bepaalde hulpstukken voor buisleidingen, van ijzer of van staal, van oorsprong uit de Republiek Korea en Maleisië, naar aanleiding van een tussentijds nieuw onderzoek op grond van artikel 11, lid 3, van Verordening (EG) nr. 1225/2009 van de Raad ( PB L 58 van 4.3.2016, blz. 38 , ELI: http://data.europa.eu/eli/reg_impl/2016/306/oj ). ( 8 ) Uitvoeringsverordening (EU) 2019/566 van de Commissie van 9 april 2019 tot instelling van een definitief antidumpingrecht op bepaalde hulpstukken voor buisleidingen van oorsprong uit de Russische Federatie, de Republiek Korea en Maleisië naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad en tot beëindiging van het onderzoek betreffende de invoer van hetzelfde product van oorsprong uit de Republiek Turkije ( PB L 99 van 10.4.2019, blz. 9 , ELI: http://data.europa.eu/eli/reg_impl/2019/566/oj ). ( 9 ) Uitvoeringsverordening (EU) nr. 78/2013 van de Raad van 17 januari 2013 tot instelling van een definitief antidumpingrecht en tot definitieve inning van het voorlopige recht op bepaalde hulpstukken voor buisleidingen, van ijzer of van staal, van oorsprong uit Rusland en Turkije ( PB L 27 van 29.1.2013, blz. 1 , ELI: http://data.europa.eu/eli/reg_impl/2013/78/oj ). ( 10 ) Uitvoeringsverordening (EU) 2015/1934 van de Commissie van 27 oktober 2015 tot instelling van een definitief antidumpingrecht op bepaalde hulpstukken voor buisleidingen, van ijzer of van staal, van oorsprong uit de Volksrepubliek China, naar aanleiding van een nieuw onderzoek bij het vervallen van de maatregelen op grond van artikel 11, lid 2, van Verordening (EG) nr. 1225/2009 ( PB L 282 van 28.10.2015, blz. 14 , ELI: http://data.europa.eu/eli/reg_impl/2015/1934/oj ). ( 11 ) PB C 246 van 13.7.2023, blz. 9 . ( 12 ) Bericht van opening van een nieuw onderzoek bij het vervallen van de antidumpingmaatregelen die van toepassing zijn op de invoer van bepaalde hulpstukken voor buisleidingen van oorsprong uit de Russische Federatie, de Republiek Korea en Maleisië ( PB C, C/2024/2500, 9.4.2024 ). ( 13 ) Zie bijvoorbeeld https://www.steelradar.com/en/russian-pipe-market-faces-uncertainty-amid-challenges/ (laatst geraadpleegd op 27 maart 2025). ( 14 ) https://tron.trade.ec.europa.eu/investigations/case-view?caseId=2722 . ( 15 ) https://connect.ihsmarkit.com/gta/home/ . ( 16 ) De andere belangrijke bestemmingen in het tijdvak van het nieuwe onderzoek waren Qatar, Saudi-Arabië, de Verenigde Arabische Emiraten, Indonesië en Turkije, goed voor respectievelijk 23 %, 12 %, 7 %, 3 % en 2 % van de Koreaanse uitvoer van hulpstukken. ( 17 ) InforEuro, wisselkoers van de euro . ( 18 ) De gegevens worden verzameld en gepubliceerd door het US Census Bureau, Economic Indicators Division, http://www.census.gov/foreign-trade/guide/index.html . ( 19 ) OESO (2024), “International transport and insurance costs of merchandise trade — OECD”, International Trade by Commodity Statistics (databank), https://doi.org/10.1787/9c638cb6-en (geraadpleegd op 19 juli 2024). ( 20 ) https://www.dosm.gov.my/ . ( 21 ) Malaysia energy prices | GlobalPetrolPrices.com . ( 22 ) — Energy Commission — Gas Prices and Tariffs . — SPAN Water and Sewerage Handbook 2023, gepubliceerd door de National Water Services Commission (SPAN) van Maleisië — https://www.scribd.com/document/824193558/SPAN-Water-and-Sewerage-Hand-Book . ( 23 ) 83 FR 35205 — Carbon Steel Butt-Weld Pipe Fittings From the People’s Republic of China: Preliminary Affirmative Determination of Circumvention of the Antidumping Duty Order — Content Details — 2018-15882 . ( 24 ) www.tradedata.pro . ( 25 ) Tradedata.pro. ( 26 ) Gebaseerd op door de indiener van het verzoek verstrekte informatie, afkomstig van https://stats.oecd.org/Index.aspx?DataSetCode=CIF_FOB_ITIC . ( 27 ) Zie ook overweging 128 van Uitvoeringsverordening (EU) 2019/566 van de Commissie van 9 april 2019 tot instelling van een definitief antidumpingrecht op bepaalde hulpstukken voor buisleidingen van oorsprong uit de Russische Federatie, de Republiek Korea en Maleisië naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad en tot beëindiging van het onderzoek betreffende de invoer van hetzelfde product van oorsprong uit de Republiek Turkije ( PB L 99 van 10.4.2019, blz. 9 ). ( 28 ) Zie ook overweging 128 van Uitvoeringsverordening (EU) 2019/566 van de Commissie van 9 april 2019 tot instelling van een definitief antidumpingrecht op bepaalde hulpstukken voor buisleidingen van oorsprong uit de Russische Federatie, de Republiek Korea en Maleisië naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad en tot beëindiging van het onderzoek betreffende de invoer van hetzelfde product van oorsprong uit de Republiek Turkije ( PB L 99 van 10.4.2019, blz. 9 ). ( 29 ) Uitvoeringsverordening (EU) 2015/1934 van de Commissie, overwegingen 81 en 82; Uitvoeringsverordening (EU) 2022/95 van de Commissie, overweging 120. ( 30 ) Zie voor de loonkostenontwikkeling in de Unie: https://ec.europa.eu/eurostat/statistics-explained/index.php?title=Labour_cost_index_-_recent_trends#Overview . ( 31 ) Dit geldt met name voor Korea en Rusland, die beide een reservecapaciteit hebben die groter is dan het totale verbruik in de Unie in het tijdvak van het nieuwe onderzoek, terwijl de reservecapaciteit van Maleisië meer dan 50 % van het verbruik in de Unie bedraagt. ( 32 ) Zie: https://www.whitehouse.gov/presidential-actions/2025/04/regulating-imports-with-a-reciprocal-tariff-to-rectify-trade-practices-that-contribute-to-large-and-persistent-annual-united-states-goods-trade-deficits/ . ( 33 ) E-mail: TRADE-TDI-NAME-CHANGE-REQUESTS@ec.europa.eu ; Europese Commissie, directoraat-generaal Handel, directoraat G, Wetstraat 170, 1040 Brussel, België. ( 34 ) Verordening (EU, Euratom) 2024/2509 van het Europees Parlement en de Raad van 23 september 2024 tot vaststelling van de financiële regels van toepassing op de algemene begroting van de Unie ( PB L, 2024/2509, 26.9.2024, http://data.europa.eu/eli/reg/2024/2509/oj ). ELI: http://data.europa.eu/eli/reg_impl/2025/1309/oj ISSN 1977-0758 (electronic edition)",
  "source": "EUR LEX"
}