{
  "url": "http://www.w3.org/1999/xhtml\"><!--",
  "content": "L_2021167NL.01000601.xml 12.5.2021 NL Publicatieblad van de Europese Unie L 167/6 UITVOERINGSVERORDENING (EU) 2021/776 VAN DE COMMISSIE van 11 mei 2021 tot het opstellen van modellen voor bepaalde formulieren en technische voorschriften voor de doeltreffende informatie-uitwisseling overeenkomstig Verordening (EU) 2018/1672 van het Europees Parlement en de Raad betreffende de controle van liquide middelen die de Unie binnenkomen of verlaten DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2018/1672 van het Europees Parlement en de Raad van 23 oktober 2018 betreffende de controle van liquide middelen die de Unie binnenkomen of verlaten en tot intrekking van Verordening (EG) nr. 1889/2005 ( 1 ) , en met name artikel 16, lid 1, punten a), c), d), en e), Overwegende hetgeen volgt: 1) Verordening (EU) 2018/1672 voorziet in een controlesysteem ten aanzien van begeleide en onbegeleide liquide middelen ter waarde van 10 000 EUR of meer die de Unie binnenkomen of verlaten, in aanvulling op het in Richtlijn (EU) 2015/849 van het Europees Parlement en de Raad ( 2 ) vastgestelde rechtskader ter voorkoming van witwassen en terrorismefinanciering. 2) Naast de in artikel 3, lid 2, en artikel 4, lid 2, van Verordening (EU) 2018/1672 genoemde gegevenselementen moeten de volgende specifieke gegevenselementen op het desbetreffende formulier worden opgenomen om de vervoerder, de declarant, de eigenaar, en de afzender of de ontvanger, al naar gelang, te identificeren: persoonlijk identificatienummer en geslacht voor natuurlijke personen, registratie- en identificatienummer van marktdeelnemers, naam van het register en land van registratie voor rechtspersonen, land en datum van afgifte van identificatiedocumenten, telefoonnummer en e-mailadres als contactgegevens, en registratienummer en vervoersonderneming voor vervoermiddelen. Die gegevenselementen moeten worden opgenomen om het risico op fouten met betrekking tot de identiteit en vertragingen bij verificatie achteraf te verminderen, alsook met het oog op risicoanalyse en de betere werking van het in artikel 5, lid 4, van Verordening (EU) 2018/1672 genoemde gemeenschappelijk risicobeheerkader. 3) Indien er sprake is van verscheidene eigenaren, ontvangers of beoogde ontvangers, of van verschillende soorten liquide middelen, en het aangifteformulier of het kennisgevingsformulier onvoldoende ruimte biedt, moeten de declaranten extra bladen gebruiken die als integrerend deel aan het formulier worden gehecht. Om een geharmoniseerde benadering inzake de toepassing van de controles en de verwerking, de doorzending en de analyse van de aangiften door de bevoegde autoriteiten van de lidstaten te waarborgen, is het passend modellen voor de extra bladen op te stellen. 4) Met het oog op de doorgifte door de bevoegde autoriteiten van de in artikel 10, lid 3, van Verordening (EU) 2018/1672 bedoelde informatie aan de bevoegde autoriteiten van de andere lidstaten, en, indien van toepassing, aan de Commissie, het Europees Openbaar Ministerie en Europol, wanneer die bevoegd zijn tot handelen, moet het model voor de doorgifte van die informatie worden vastgesteld. Het formulier is bedoeld om de krachtens artikel 5, lid 3, artikel 6, lid 1, of artikel 6, lid 2, van Verordening (EU) 2018/1672 verkregen informatie en de krachtens de artikelen 3 of 4 van die verordening verkregen aangiften accuraat en eenvormig te verzamelen en doeltreffend door te geven, indien er aanwijzingen zijn dat de liquide middelen verband houden met criminele activiteiten. Voorts moet het formulier worden gebruikt voor de doorgifte van geanonimiseerde risico-informatie en resultaten van risicoanalyse in de zin van artikel 10, lid 1, punt d), van die verordening. 5) Vanwege de uiteenlopende inhoud van de door te geven informatie en de verschillende doorgiftefrequentie moet het formulier uit twee delen bestaan. Het eerste deel van het formulier is bestemd voor de doorgifte van informatie overeenkomstig artikel 10, lid 1, punten a), b), en c), van de verordening. Als integrerend deel van het formulier voor officieel gebruik moeten de bevoegde autoriteiten ook, afhankelijk van de feitelijke omstandigheden, een overeenkomstig artikel 5, lid 3, ambtshalve opgestelde aangifte, de overeenkomstig artikel 6, lid 1, of artikel 6, lid 2, van Verordening (EU) 2018/1672 geregistreerde informatie, en de krachtens de artikelen 3 en 4 van die verordening verkregen aangiften doorgeven, indien er aanwijzingen zijn dat de liquide middelen verband houden met criminele activiteiten. Met het oog op de eenvormige registratie van de informatie overeenkomstig artikel 6, lid 1, of artikel 6, lid 2, van die verordening moeten de bevoegde autoriteiten ook dezelfde formulieren gebruiken om de nodige gegevens te registreren. Het tweede deel van het formulier is bestemd voor de periodieke doorgifte van geanonimiseerde risico-informatie en resultaten van risicoanalyse in de zin van artikel 10, lid 1, punt d), van Verordening (EU) 2018/1672. 6) Om de technische doorgifte langs elektronische weg van de in artikel 9, lid 1, van Verordening (EU) 2018/1672 bedoelde informatie van de bevoegde autoriteiten van iedere lidstaat aan de financiële-inlichtingeneenheid van de betrokken lidstaat op te zetten, moeten technische voorschriften worden vastgesteld voor de naadloze uitwisseling van informatie via het bij Verordening (EG) nr. 515/97 van de Raad ( 3 ) ingestelde douane-informatiesysteem. Die voorschriften zijn bedoeld om de administratieve lasten voor de lidstaten te verlichten. Dezelfde regels moeten gelden voor de doorgifte van de in artikel 10, lid 1, punten a), b), en c), van Verordening (EU) 2018/1672 bedoelde informatie. De doorgifte van de in artikel 10, lid 1, punt d), van Verordening (EU) 2018/1672 bedoelde geanonimiseerde risico-informatie en resultaten van risicoanalyse moet ook via het douane-informatiesysteem conform Verordening (EG) nr. 515/97 van de Raad plaatsvinden. 7) Er moeten voorschriften worden vastgesteld om de bevoegde autoriteiten van iedere lidstaat in staat te stellen de in artikel 18, lid 1, punt c), van Verordening (EU) 2018/1672 genoemde geanonimiseerde statistische informatie over aangiften, controles en overtredingen aan de Commissie te verstrekken. Voor de toepassing van Verordening (EU) 2018/1672 moet het elektronisch aan de Commissie ter beschikking stellen van de relevante informatie als toereikende informatie-uitwisseling worden beschouwd, zonder dat het in artikel 16, lid 1, punt e), van Verordening (EU) 2018/1672 genoemde formaat hoeft te worden gebruikt. 8) Aangezien Verordening (EU) 2018/1672 met ingang van 3 juni 2021 van toepassing moet zijn, moet deze verordening met ingang van dezelfde datum van toepassing zijn. 9) Wanneer het met het oog op de toepassing van deze verordening noodzakelijk is persoonsgegevens te verwerken, moet dat gebeuren overeenkomstig het toepasselijke recht van de Unie inzake de bescherming van persoonsgegevens. Op de verwerking van de persoonsgegevens op basis van deze verordening zijn Verordeningen (EU) 2016/679 ( 4 ) en (EU) 2018/1725 ( 5 ) van het Europees Parlement en de Raad van toepassing, wat de verwerking door de bevoegde autoriteiten van de lidstaten respectievelijk in het douane-informatiesysteem betreft. 10) Overeenkomstig artikel 42, lid 1, van Verordening (EU) 2018/1725 is de Europese Toezichthouder voor gegevensbescherming geraadpleegd, en op 12 februari 2021 heeft hij een advies uitgebracht. 11) De in deze verordening vervatte maatregelen zijn in overeenstemming met het advies van het bij Verordening (EU) 2018/1672 opgerichte comité liquidemiddelencontrole, HEEFT DE VOLGENDE VERORDENING VASTGESTELD: Artikel 1 Aangifteformulier Het in artikel 3, lid 3, van Verordening (EU) 2018/1672 genoemde aangifteformulier (hierna “het aangifteformulier” genoemd) wordt opgesteld volgens het in deel 1 van bijlage I bij deze verordening opgenomen model, en ingevuld conform de daar vermelde toelichting. Artikel 2 Kennisgevingsformulier Het in artikel 4, lid 3, van Verordening (EU) 2018/1672 bedoelde kennisgevingsformulier (hierna “het kennisgevingsformulier” genoemd) wordt opgesteld volgens het in deel 2 van bijlage I bij deze verordening opgenomen model, en ingevuld conform de daar vermelde toelichting. Artikel 3 Aan het formulier gehechte extra bladen Indien het aangifteformulier of het kennisgevingsformulier, al naar gelang, onvoldoende ruimte biedt worden extra bladen gebruikt volgens de modellen in deel 3 respectievelijk deel 4 van bijlage I. De aan een aangifteformulier of kennisgevingsformulier gehechte extra bladen worden als integrerend deel daarvan beschouwd. Artikel 4 Formulieren voor officieel gebruik 1.   De bevoegde autoriteiten gebruiken het formulier voor officieel gebruik volgens het model in deel 1 van bijlage II bij deze verordening om de in artikel 10, lid 1, punten a), b), en c), van Verordening (EU) 2018/1672 bedoelde informatie te registreren en door te geven. 2.   Indien niet is voldaan aan de verplichting tot aangifte van begeleide liquide middelen uit hoofde van artikel 3 van Verordening (EU) 2018/1672 of aan de verplichting tot kennisgeving van onbegeleide liquide middelen uit hoofde van artikel 4 van die verordening, en de bevoegde autoriteiten overeenkomstig artikel 5, lid 3, van die verordening ambtshalve een aangifte moeten opstellen, gebruiken zij het model in deel 1 of deel 2 van bijlage I bij deze verordening, en, indien vereist krachtens artikel 3 van deze verordening, het model in deel 3 respectievelijk deel 4 van die bijlage. Een volgens dit lid opgestelde aangifte wordt gehecht aan en doorgegeven met het in lid 1 bedoelde formulier voor officieel gebruik. 3.   Wanneer de bevoegde autoriteiten constateren dat een vervoerder de Unie binnenkomt of verlaat met een bedrag aan liquide middelen dat de in artikel 3 van Verordening (EU) 2018/1672 genoemde drempel niet overschrijdt en er aanwijzingen zijn dat de liquide middelen verband houden met criminele activiteiten, gebruiken zij voor de registratie van deze informatie het model in deel 1 van bijlage I bij deze verordening en, indien vereist krachtens artikel 3 van deze verordening, het model in deel 3 van die bijlage. De krachtens dit lid geregistreerde informatie wordt gehecht aan en doorgegeven met het in lid 1 bedoelde formulier voor officieel gebruik. 4.   Wanneer de bevoegde autoriteiten constateren dat onbegeleide liquide middelen waarvan het bedrag de in artikel 4 van Verordening (EU) 2018/1672 genoemde drempel niet overschrijdt, de Unie binnenkomen of verlaten, en dat er aanwijzingen zijn dat de liquide middelen verband houden met criminele activiteiten, gebruiken zij voor de registratie van deze informatie het model in deel 2 van bijlage I bij deze verordening en, indien vereist krachtens artikel 3 van deze verordening, het model in deel 4 van die bijlage. De krachtens dit lid geregistreerde informatie wordt gehecht aan en doorgegeven met het in lid 1 bedoelde formulier voor officieel gebruik. 5.   Wanneer de bevoegde autoriteiten constateren dat er voor een aangifte krachtens artikel 3 of 4 van Verordening (EU) 2018/1672 aanwijzingen zijn dat de liquide middelen verband houden met criminele activiteiten, hechten zij de aangifte aan het in lid 1 bedoelde formulier voor officieel gebruik, en geven de aangifte daarmee door. 6.   De bevoegde autoriteiten gebruiken het formulier voor officieel gebruik om geanonimiseerde risico-informatie en resultaten van risicoanalyse door te geven, volgens het model in deel 2 van bijlage II bij deze verordening, om de in artikel 10, lid 1, punt d), van Verordening (EU) 2018/1672 bedoelde geanonimiseerde risico-informatie en resultaten van risicoanalyse te registreren. Artikel 5 Uitwisseling van informatie via het douane-informatiesysteem 1.   De bevoegde autoriteiten geven de overeenkomstig de artikelen 3 en 4, artikel 5, lid 3, en artikel 6 van Verordening (EU) 2018/1672 geregistreerde informatie op een van de volgende manieren aan het douane-informatiesysteem (hierna “het DIS” genoemd) door: a) door de informatie handmatig via de gebruikersinterface van het DIS in te voeren; b) door de informatie uit de nationale systemen te exporteren en met behulp van het XML-gegevensformaat van het DIS in het DIS te importeren; c) door de nationale systemen via een DIS-systeeminterface rechtstreeks met het DIS te verbinden. 2.   De bevoegde autoriteiten geven de in artikel 9, lid 1, van Verordening (EU) 2018/1672 bedoelde informatie door aan de financiële-inlichtingeneenheid van de lidstaat waar zij was verkregen, door die conform lid 1 aan het DIS door te geven. 3.   De bevoegde autoriteiten geven de in artikel 10, lid 1, punten a), b), en c), van Verordening (EU) 2018/1672 bedoelde informatie door aan de lidstaten, door die conform lid 1 aan het DIS door te geven. 4.   De bevoegde autoriteiten geven de in artikel 10, lid 1, punt d), van Verordening (EU) 2018/1672 bedoelde geanonimiseerde risico-informatie en resultaten van risicoanalyse elektronisch via het DIS aan de bevoegde autoriteiten van de andere lidstaten door. 5.   De bevoegde autoriteiten stellen de in artikel 10, lid 1, van Verordening (EU) 2018/1672 bedoelde informatie beschikbaar aan de in artikel 10, lid 2, van die verordening genoemde ontvangers, door die conform lid 3 respectievelijk lid 4 aan het DIS door te geven, wanneer er aanwijzingen zijn dat de liquide middelen verband houden met criminele activiteiten die de financiële belangen van de Unie kunnen schaden. 6.   De datum van de elektronische doorgifte overeenkomstig de leden 1, 2, 3 en 4 van dit artikel wordt beschouwd als de datum van doorgifte van de informatie voor de toepassing van artikel 9, lid 3, en artikel 10, leden 4 en 5, van Verordening (EU) 2018/1672. Artikel 6 Geanonimiseerde statistische informatie 1.   De gegevensbron voor de geanonimiseerde statistische informatie zijn de aangiften, de kennisgevingen, de ambtshalve aangiften overeenkomstig artikel 5, lid 3, van Verordening (EU) 2018/1672, de registraties overeenkomstig artikel 6 van die verordening, en andere in het DIS beschikbare informatie. 2.   De doorgifte van de informatie aan het DIS waardoor deze ter beschikking van de Commissie komt, wordt beschouwd als doorgifte van de relevante informatie als bedoeld in artikel 18, lid 1, punt c), van Verordening (EU) 2018/1672. 3.   De lidstaten waarborgen dat zij alle informatie over aangiften, controles en overtredingen in de betrokken referentieperiode aan het DIS doorgeven en dat zij onmiddellijk de Commissie verwittigen indien de gegevens in het DIS worden herzien. Artikel 7 Inwerkingtreding en toepassing Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . Zij is van toepassing met ingang van 3 juni 2021. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 11 mei 2021. Voor de Commissie De voorzitter Ursula VON DER LEYEN ( 1 ) PB L 284 van 12.11.2018, blz. 6 . ( 2 ) Richtlijn (EU) 2015/849 van het Europees Parlement en de Raad van 20 mei 2015 inzake de voorkoming van het gebruik van het financiële stelsel voor het witwassen van geld of terrorismefinanciering, tot wijziging van Verordening (EU) nr. 648/2012 van het Europees Parlement en de Raad en tot intrekking van Richtlijn 2005/60/EG van het Europees Parlement en de Raad en Richtlijn 2006/70/EG van de Commissie ( PB L 141 van 5.6.2015, blz. 73 ). ( 3 ) Verordening (EG) nr. 515/97 van de Raad van 13 maart 1997 betreffende de wederzijdse bijstand tussen de administratieve autoriteiten van de lidstaten en de samenwerking tussen deze autoriteiten en de Commissie met het oog op de juiste toepassing van de douane- en landbouwvoorschriften ( PB L 82 van 22.3.1997, blz. 1 ). ( 4 ) Verordening (EU) 2016/679 van het Europees Parlement en de Raad van 27 april 2016 betreffende de bescherming van natuurlijke personen in verband met de verwerking van persoonsgegevens en betreffende het vrije verkeer van die gegevens en tot intrekking van Richtlijn 95/46/EG (algemene verordening gegevensbescherming) ( PB L 119 van 4.5.2016, blz. 1 ). ( 5 ) Verordening (EU) 2018/1725 van het Europees Parlement en de Raad van 23 oktober 2018 betreffende de bescherming van natuurlijke personen in verband met de verwerking van persoonsgegevens door de instellingen, organen en instanties van de Unie en betreffende het vrije verkeer van die gegevens, en tot intrekking van Verordening (EG) nr. 45/2001 en Besluit nr. 1247/2002/EG ( PB L 295 van 21.11.2018, blz. 39 ). BIJLAGE I DEEL 1 TOELICHTING BIJ HET INVULLEN VAN HET FORMULIER ALGEMENE INFORMATIE De aangifteplicht voor liquide middelen bij het binnenkomen of verlaten van de Europese Unie maakt deel uit van de EU-strategie ter voorkoming van het witwassen van geld en ter bestrijding van terrorismefinanciering. Dit aangifteformulier moet worden ingevuld wanneer u de EU binnenkomt of verlaat en liquide middelen bij u hebt ter waarde van 10 000 EUR of meer (of het equivalent daarvan in andere munteenheden) (artikel 3 van Verordening (EU) 2018/1672 van het Europees Parlement en de Raad). De vervoerder wordt geacht niet aan de verplichting tot aangifte van liquide middelen te hebben voldaan indien de verstrekte informatie onjuist of onvolledig is of indien de liquide middelen niet voor controle ter beschikking worden gesteld, en hem kunnen sancties worden opgelegd krachtens de toepasselijke nationale wetgeving. De verstrekte informatie en persoonsgegevens worden vastgelegd en verwerkt door de bevoegde autoriteiten en ter beschikking gesteld van de financiële-inlichtingeneenheid overeenkomstig artikel 9 van Verordening (EU) 2018/1672. In de gevallen bedoeld in de artikelen 10 en 11 van die verordening worden de gegevens ook ter beschikking gesteld van de daar genoemde autoriteiten. De bevoegde autoriteiten van de lidstaat waar de aangifte wordt ingediend, treden op als verantwoordelijken voor de verwerking van de persoonsgegevens, en zij bewaren de overeenkomstig artikel 13 van Verordening (EU) 2018/1672 verkregen gegevens standaard 5 jaar. De verwerking van persoonsgegevens vindt uitsluitend plaats met het oog op de voorkoming en de bestrijding van criminele activiteiten. Zie voor de volledige informatie, met inbegrip van uw rechten, de bijgevoegde privacyverklaring/link naar online-informatie over gegevensbescherming van de lidstaat. TOELICHTING VAN GEBRUIKTE TERMEN OVEREENKOMSTIG VERORDENING (EU) 2018/1672 Vervoerder : een natuurlijke person die de Unie binnenkomt of verlaat en liquide middelen persoonlijk bij zich draagt dan wel meevoert in zijn bagage of in zijn vervoermiddel. Contant geld : bankbiljetten en muntstukken die als betaalmiddel in omloop zijn of die als betaalmiddel in omloop zijn geweest en nog altijd via financiële instellingen of centrale banken kunnen worden ingewisseld voor bankbiljetten en muntstukken die als betaalmiddel in omloop zijn. Verhandelbare instrumenten aan toonder : andere instrumenten dan contant geld die de houder ervan aanspraak geven op een geldsom op vertoon van het instrument zonder dat hij het bewijs van zijn identiteit of zijn aanspraak op die som hoeft te leveren. Het betreft de volgende instrumenten: a) reischeques; [en] b) cheques, promessen of betalingsopdrachten die aan toonder gesteld zijn, ondertekend zijn zonder dat de naam van de begunstigde is vermeld, geëndosseerd zijn zonder beperking, op naam van een fictieve begunstigde gesteld zijn, of anderszins een zodanige vorm hebben dat de aanspraak erop bij afgifte wordt overgedragen. Als zeer liquide waardedrager gebruikte commodity’s a) muntstukken met een goudgehalte van ten minste 90 %; [en] b) ongemunt goud zoals baren, klompjes of slakken met een goudgehalte van ten minste 99,5 %. • Alle velden van het formulier zijn verplichte velden en moeten worden ingevuld. Met een asterisk (*) gemarkeerde velden moeten worden ingevuld, indien van toepassing of beschikbaar. • Alle delen in wit moeten in blokletters en met donkere inkt worden ingevuld. Op de formulieren mogen geen doorhalingen, overschrijvingen of andere wijzigingen voorkomen. • De “voor officieel gebruik” gemarkeerde delen moeten leeg blijven. • Het persoonlijke identificatienummer (bv. personenbelastingnummer, socialezekerheidsnummer of soortgelijk uniek persoonlijk identificatienummer), adres, postcode, telefoonnummer en e-mailadres moeten, indien van toepassing, worden ingevuld. Indien niet van toepassing, vermeld “NVT”. • Het btw-nummer en het registratie- en identificatienummer van marktdeelnemer (EORI-nummer - wat een nummer is dat uniek is in de hele Unie en dat door een douaneautoriteit in een lidstaat wordt toegekend aan marktdeelnemers die zich met douaneactiviteiten bezighouden) moeten, indien beschikbaar, worden ingevuld. Indien niet beschikbaar, vermeld “NVT”. • Indien de vervoerder niet over informatie beschikt, vermeld dan “onbekend”. • Het formulier moet worden ingevuld in een van de officiële talen van de EU die worden aanvaard door de bevoegde autoriteiten van de lidstaat waar de aangifte wordt ingediend. Deel 1: De Unie binnenkomen of verlaten Kruis het toepasselijke vak aan om aan te geven of de vervoerder de EU binnenkomt of verlaat. Een aangifte bij binnenkomst en een aangifte bij vertrek zijn ook vereist bij doorreis door de EU. Deel 2: Gegevens van de vervoerder van de liquide middelen De persoonsgegevens van de vervoerder moeten in dit deel worden ingevuld, zoals vermeld op zijn identiteitsdocument. Indien de vervoerder van de liquide middelen rechtens niet bevoegd is de aangifte te ondertekenen, wordt de aangifte ingediend door de wettelijke vertegenwoordiger van de vervoerder. Deel 3: Gegevens in verband met het vervoer Informatie over het land van eerste vertrek, het land van eindbestemming en het vervoermiddel moet worden verstrekt. Informatie over het land of de landen van doorreis waarlangs de vervoerder de liquide middelen vervoert, en over het vervoersbedrijf moeten worden vermeld, indien van toepassing. — Kruis het vak “Lucht” aan indien u de EU per luchtvaartuig binnenkomt of verlaat. U moet het type luchtvaartuig (commerciële vlucht, privétoestel, andere) vermelden. U moet het vluchtnummer of het registratienummer van het luchtvaartuig (ingeval van een privétoestel) invullen in het veld “Referentienummer”. — Kruis het vak “Zee/rivier” aan indien u de EU via de zee of een rivier binnenkomt of verlaat. U moet het type vaartuig (commercieel vaartuig, jacht of andere) vermelden. U moet de naam van het vaartuig invullen in het veld “Referentienummer” en de gegevens over de scheepvaartmaatschappij vermelden onder “Vervoersbedrijf”. — Kruis het vak “Weg” aan indien u de EU met een gemotoriseerd wegvoertuig binnenkomt of verlaat. U moet het type wegvervoer (vrachtwagen, auto, bus, andere) vermelden. U moet de landencode en de kentekenplaat van het voertuig vermelden in het veld “Referentienummer”. — Kruis het vak “Spoor” aan indien u de EU per trein binnenkomt of verlaat. U moet het treinnummer invullen in het veld “Referentienummer” en de gegevens over de spoorwegmaatschappij vermelden onder “Vervoersbedrijf”. — Kruis het vak “Andere” aan als geen van de voorgaande transportmodi is gebruikt, en vermeld het soort vervoer (bv. voetganger, fiets). Deel 4: Bijzonderheden van de liquide middelen U moet de totale hoeveelheid van de door de vervoerder vervoerde liquide middelen in dit vak invullen. “Liquide middelen” zijn gedefinieerd onder “Algemene informatie”. Ten minste een van de opties [i) contant geld; ii) verhandelbare instrumenten aan toonder, of iii) als zeer liquide waardedrager gebruikte commodity’s] moet worden ingevuld. Indien er onvoldoende ruimte op het aangifteformulier is, moeten extra bladen worden gebruikt om de gegevens van de liquide middelen te vermelden. Alle verstrekte informatie vormt een enkele aangifte, en alle extra bladen moeten worden genummerd en ondertekend. Deel 5: Herkomst en het beoogde gebruik van de liquide middelen Subsectie5.A. moet altijd worden ingevuld als de vervoerder de enige eigenaar is of als er slechts één eigenaar is die de relevante economische herkomst kan aangeven. Subsectie 5.B moet altijd worden ingevuld als de vervoerder ook de enige eigenaar en de enige beoogde ontvanger is, of als er slechts één ontvanger is die het beoogde gebruik van de liquide middelen kan aangeven. Het is mogelijk meer dan één optie te selecteren per subsectie. Als er geen optie van toepassing is, kruis dan het vak “Andere” aan en licht toe. Als er meer dan één eigenaar of meer dan één beoogde ontvanger is, moet de relevante informatie over de economische herkomst en het beoogde gebruik van de liquide middelen voor de verschillende eigenaren en/of de beoogde ontvangers worden ingevuld op extra bladen zoals hieronder vermeld. Kruis in dat geval “andere” aan en vermeld “extra bladen”. Deel 6: Eigenaar van de liquide middelen Slechts één eigenaar Als de vervoerder de enige eigenaar van de liquide middelen is, kruis het juiste vak aan en ga verder naar deel 7. Als de vervoerder niet de enige eigenaar is, vermeld of de enige eigenaar een andere natuurlijke persoon of een rechtspersoon is en kruis het juiste vak aan. De gegevens moeten worden ingevuld in subsectie 6.A. (voor een natuurlijke persoon) of subsectie 6.B. (voor een rechtspersoon) en ga verder naar deel 7. Als de vervoerder een natuurlijke persoon is, moeten de persoonsgegevens worden ingevuld zoals vermeld op zijn identiteitsdocument. Meer dan één eigenaar Indien er meer dan één eigenaar is, moet het totale aantal eigenaren worden ingevuld in het juiste vak. Voor elke extra eigenaar moeten afzonderlijke extra bladen worden ingevuld onder vermelding van de gegevens van elke extra eigenaar, het bedrag liquide middelen, en de economische herkomst en het beoogde gebruik ervan. Als de vervoerder een van de eigenaren is, moet voor hem ook een extra blad worden ingevuld, onder vermelding van het bedrag van de liquide middelen in eigendom van de vervoerder, en de economische herkomst en het beoogde gebruik ervan. Alle verstrekte informatie vormt een enkele aangifte, en alle extra bladen moeten worden genummerd en ondertekend. Deel 7: Beoogde ontvanger van de liquide middelen Slechts één beoogde ontvanger Geef aan of de vervoerder de enige beoogde ontvanger van de liquide middelen is. Zo ja, kruis het juiste vak aan en ga verder naar deel 8. Als de vervoerder niet de enige beoogde ontvanger is, vermeld of de enige beoogde ontvanger een andere natuurlijke persoon of een rechtspersoon is en kruis het juiste vak aan. De informatie moet worden ingevuld in subsectie 7.A. (voor een natuurlijke persoon) of subsectie 7.B. (voor een rechtspersoon) en ga verder naar deel 8. Als de beoogde ontvanger een natuurlijke persoon is, moeten de persoonsgegevens worden ingevuld zoals vermeld op zijn identiteitsdocument. Meer dan één beoogde ontvanger Indien er meer dan één beoogde ontvanger is, moet het totale aantal beoogde ontvangers worden ingevuld in het juiste vak. Voor elke beoogde ontvanger moeten afzonderlijke extra bladen worden ingevuld onder vermelding van de gegevens van iedere beoogde ontvanger, het bedrag te ontvangen liquide middelen, en het beoogde gebruik ervan. Als de vervoerder een van de beoogde ontvangers is, moet voor hem ook een extra blad worden ingevuld, inclusief het bedrag van de door de vervoerder ontvangen liquide middelen en het beoogde gebruik ervan. Alle verstrekte informatie vormt een enkele aangifte, en alle extra bladen moeten worden genummerd en ondertekend. Deel 8: Handtekening Vermeld datum, plaats en naam, en onderteken het aangifteformulier. Vermeld het totale aantal extra bladen. Indien geen extra bladen, vermeld nul (0). De vervoerder kan het juiste vak aankruisen om een gewaarmerkt exemplaar van de aangifte te vragen. DEEL 2 TOELICHTING BIJ HET INVULLEN VAN HET FORMULIER ALGEMENE INFORMATIE De verplichting tot kennisgeving van liquide middelen op verzoek bij het binnenkomen of verlaten van de Europese Unie maakt deel uit van de EU-strategie ter voorkoming van het witwassen van geld en ter bestrijding van terrorismefinanciering. Het kennisgevingsformulier moet worden ingevuld wanneer onbegeleide liquide middelen ter waarde van 10 000 EUR of meer (of het equivalent daarvan in andere munteenheden) de Unie binnenkomen of verlaten, en de bevoegde autoriteiten van de lidstaat via welke deze middelen de Unie binnenkomen of verlaten eisen dat de afzender of de ontvanger van de liquide middelen of zijn vertegenwoordiger hiervan in voorkomend geval kennis geeft binnen een termijn van dertig dagen (artikel 4 van Verordening (EU) 2018/1672 van het Europees Parlement en de Raad). Indien de kennisgeving niet binnen 30 dagen wordt gedaan of indien de verstrekte informatie onjuist of onvolledig is of indien de liquide middelen niet voor controle ter beschikking worden gesteld, wordt de declarant geacht niet aan zijn verplichting te hebben voldaan en kunnen hem sancties worden opgelegd krachtens de toepasselijke nationale wetgeving. De verstrekte informatie en persoonsgegevens worden vastgelegd en verwerkt door de bevoegde autoriteiten en ter beschikking gesteld van de financiële-inlichtingeneenheid overeenkomstig artikel 9 van Verordening (EU) 2018/1672. In de gevallen bedoeld in de artikelen 10 en 11 van die verordening worden de gegevens ook ter beschikking gesteld van de daar genoemde autoriteiten. De bevoegde autoriteiten van de lidstaat waar de kennisgeving wordt ingediend, treden op als verantwoordelijken voor de verwerking van de persoonsgegevens, en zij bewaren de overeenkomstig artikel 13 van Verordening (EU) 2018/1672 verkregen gegevens standaard 5 jaar. De verwerking van persoonsgegevens vindt uitsluitend plaats met het oog op de voorkoming en de bestrijding van criminele activiteiten. Zie voor de volledige informatie, met inbegrip van uw rechten, de bijgevoegde privacyverklaring/link naar online-informatie over gegevensbescherming van de lidstaat. TOELICHTING VAN GEBRUIKTE TERMEN OVEREENKOMSTIG VERORDENING (EU) 2018/1672 Contant geld : bankbiljetten en muntstukken die als betaalmiddel in omloop zijn of die als betaalmiddel in omloop zijn geweest en nog altijd via financiële instellingen of centrale banken kunnen worden ingewisseld voor bankbiljetten en muntstukken die als betaalmiddel in omloop zijn. Verhandelbare instrumenten aan toonder : andere instrumenten dan contant geld die de houder ervan aanspraak geven op een geldsom op vertoon van het instrument zonder dat hij het bewijs van zijn identiteit of zijn aanspraak op die som hoeft te leveren. Het betreft de volgende instrumenten: a) reischeques; [en] b) cheques, promessen of betalingsopdrachten die aan toonder gesteld zijn, ondertekend zijn zonder dat de naam van de begunstigde is vermeld, geëndosseerd zijn zonder beperking, op naam van een fictieve begunstigde gesteld zijn, of anderszins een zodanige vorm hebben dat de aanspraak erop bij afgifte wordt overgedragen. als zeer liquide waardedrager gebruikte commodity’s; a) muntstukken met een goudgehalte van ten minste 90 %; [en] b) ongemunt goud zoals baren, klompjes of slakken met een goudgehalte van ten minste 99,5 %. • Alle velden van het formulier zijn verplichte velden en moeten worden ingevuld. Met een asterisk (*) gemarkeerde velden moeten worden ingevuld, indien van toepassing of beschikbaar. • Alle delen in wit moeten in blokletters en met donkere inkt worden ingevuld. Op de formulieren mogen geen doorhalingen, overschrijvingen of andere wijzigingen voorkomen. • De “voor officieel gebruik” gemarkeerde delen moeten leeg blijven. • Het persoonlijke identificatienummer (bv. personenbelastingnummer, socialezekerheidsnummer of soortgelijk uniek persoonlijk identificatienummer), adres, postcode, telefoonnummer en e-mailadres moeten, indien van toepassing, worden ingevuld. Indien niet van toepassing, vermeld “NVT”. • Het btw-identificatienummer en het registratie- en identificatienummer van marktdeelnemer (EORI-nummer - wat een nummer is dat uniek is in de hele Unie en dat door een douaneautoriteit in een lidstaat wordt toegekend aan marktdeelnemers die zich met douaneactiviteiten bezighouden) moeten, indien beschikbaar, worden ingevuld. Indien niet beschikbaar, vermeld “NVT”. • Indien de declarant niet over informatie beschikt, vermeld dan “onbekend”. • Het formulier moet worden ingevuld in een van de officiële talen van de EU die worden aanvaard door de bevoegde autoriteiten van de lidstaat waar de aangifte wordt ingediend. Deel 1: De Unie binnenkomen of verlaten Kruis het toepasselijke vak aan om aan te geven of de liquide middelen de EU binnenkomen of verlaten. Deel 2: Gegevens van de declarant De persoonsgegevens van de declarant moeten in dit deel worden ingevuld, zoals vermeld op zijn identiteitsdocument. Indien de declarant rechtens niet bevoegd is de kennisgeving te ondertekenen, wordt de kennisgeving ingediend door de wettelijke vertegenwoordiger van de declarant. Deel 3: Bijzonderheden van de liquide middelen U moet de totale hoeveelheid liquide middelen waarvoor kennisgeving is gevraagd, in dit deel invullen. “Liquide middelen” zijn gedefinieerd onder “Algemene informatie”. Ten minste een van de opties [i) contant geld; ii) verhandelbare instrumenten aan toonder, of iii) als zeer liquide waardedrager gebruikte commodity’s] moet worden ingevuld. Indien er onvoldoende ruimte op het kennisgevingsformulier is, moeten extra bladen worden gebruikt om de gegevens van de liquide middelen te vermelden. Alle verstrekte informatie vormt een enkele kennisgeving, en alle extra bladen moeten worden genummerd en ondertekend. Deel 4: Betrekking tot de onbegeleide liquide middelen Kruis de betreffende vakken aan om de status van de declarant en zijn betrekking tot de liquide middelen te bepalen. Er zijn verscheidene mogelijkheden. Deel 5: Afzender van de liquide middelen U moet de informatie over de afzender van de liquide middelen in dit deel invullen, indien de declarant niet de afzender van de liquide middelen is. Kruis het vak aan om aan te geven of de afzender een natuurlijke persoon of een rechtspersoon is. U moet de informatie over de afzender invullen in subsectie 5.A. (voor een natuurlijke persoon) of subsectie 5.B. (voor een rechtspersoon). Als de afzender een natuurlijke persoon is, moeten de persoonsgegevens worden ingevuld zoals vermeld op zijn identiteitsdocument. Deel 6: Ontvanger of beoogde ontvanger van de liquide middelen Slecht één ontvanger Indien de declarant niet de enige ontvanger van de liquide middelen is, moet u de informatie over de ontvanger of de beoogde ontvanger van de liquide middelen in dit deel invullen. Kruis het betreffende vak aan om aan te geven of er een enige ontvanger van de liquide middelen is en of die een natuurlijke persoon of een rechtspersoon is. U moet de informatie over de enige ontvanger invullen in subsectie 6.A. (voor een natuurlijke persoon) of subsectie 6.B. (voor een rechtspersoon). Als de ontvanger of de beoogde ontvanger een natuurlijke persoon is, moeten de persoonsgegevens worden ingevuld zoals vermeld op zijn identiteitsdocument. Meer dan één ontvanger of beoogde ontvanger Indien er meer dan één ontvanger of beoogde ontvanger is, moet het totale aantal ontvangers of beoogde ontvangers worden ingevuld in het juiste vak. Voor elke extra ontvanger of beoogde ontvanger moeten afzonderlijke extra bladen worden ingevuld onder vermelding van hun gegevens, het bedrag te ontvangen liquide middelen, en het beoogde gebruik ervan. Alle verstrekte informatie vormt een enkele kennisgeving, en alle extra bladen moeten worden genummerd en ondertekend. Deel 7: Eigenaar van de liquide middelen Slechts één eigenaar Als de enige eigenaar van de liquide middelen niet de afzender of de enige ontvanger van de liquide middelen is, vermeld u de gegevens van de enige eigenaar in dit deel. Kruis het betreffende vak aan om aan te geven of er een enige eigenaar van de liquide middelen is en of die een natuurlijke persoon of een rechtspersoon is. U moet de gegevens van de enige eigenaar invullen in subsectie 7.A. (voor een natuurlijke persoon) of subsectie 7.B. (voor een rechtspersoon). Als de eigenaar een natuurlijke persoon is, moeten de persoonsgegevens worden ingevuld zoals vermeld op zijn identiteitsdocument. Meer dan één eigenaar Indien er meer dan één eigenaar is, moet het totale aantal eigenaren worden ingevuld in het juiste vak. Voor elke extra eigenaar moeten afzonderlijke extra bladen worden ingevuld onder vermelding van de gegevens van elke extra eigenaar, het bedrag liquide middelen, de economische herkomst en het beoogde gebruik ervan. Alle verstrekte informatie vormt een enkele kennisgeving, en alle extra bladen moeten worden genummerd en ondertekend. Deel 8: Economische herkomst en het beoogde gebruik van de liquide middelen Subsectie 8.A. moet altijd worden ingevuld als er een enige eigenaar is, om de relevante economische herkomst aan te geven. Subsectie 8.B. moet altijd worden ingevuld als er een enige ontvanger is om het beoogde gebruik van de liquide middelen aan te geven. Het is mogelijk meer dan één optie te selecteren per subsectie. Als er geen optie van toepassing is, kruis dan het vak “Andere” aan en licht toe. Als er meer dan één eigenaar of meer dan één ontvanger (of beoogde ontvanger) is, moet de informatie over de economische herkomst en het beoogde gebruik van de liquide middelen voor de eigenaren en/of de ontvangers (of beoogde ontvangers) op extra bladen worden ingevuld, zoals hierboven vermeld. Kruis in dat geval “andere” aan en vermeld “extra bladen”. Deel 9: Handtekening Vermeld datum, plaats, naam, en onderteken de kennisgeving. Vermeld het totale aantal extra bladen. Indien geen extra bladen zijn gebruikt, vermeld nul (0). De declarant kan het juiste vak aankruisen om een gewaarmerkt exemplaar van de kennisgeving te vragen. DEEL 3 TOELICHTING BIJ HET INVULLEN VAN HET FORMULIER Algemene informatie De toelichting bij het invullen van het aangifteformulier van liquide middelen is hier ook van toepassing. Deel A: Nummer extra blad Extra bladen moeten worden genummerd met opeenvolgende nummers (bv. 1 op het eerste extra blad, 2 op het tweede enz.). Vermeld het totale aantal extra bladen op de tweede bladzijde van het aangifteformulier van liquide middelen. Deel B: Gegevens extra blad Vermeld de reden voor het invullen van het extra blad. Er mag slechts één optie worden aangekruist. Als meer dan één optie van toepassing is, vul een afzonderlijk extra blad in per optie. B.1: Voortzetting van de “Gegevens van de liquide middelen”: Kies deze optie alleen als de beschikbare ruimte in deel 4 “Gegevens van de liquide middelen” op het aangifteformulier ontoereikend is voor alle liquide middelen. Vul deel C in en sla delen D en E over. B.2: De vervoerder is de eigenaar en de beoogde ontvanger van een deel van de liquide middelen: Kies dit als de vervoerder ook de eigenaar en de beoogde ontvanger is van een deel van de liquide middelen. Voor elke andere eigenaar en beoogde ontvanger moet een afzonderlijk extra blad worden ingevuld. Vermeld in deel C het bedrag liquide middelen in eigendom en de te ontvangen hoeveelheid liquide middelen. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de vervoerder. B.3: De vervoerder is eigenaar van een deel van de liquide middelen: Kies dit als de vervoerder ook de eigenaar is van een deel van de liquide middelen. Voor elke andere eigenaar moet een afzonderlijk extra blad worden ingevuld. Vermeld in deel C het bedrag liquide middelen in eigendom van de vervoerder. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de vervoerder. B.4: De vervoerder is de beoogde ontvanger van een deel van de liquide middelen: Kies dit als de vervoerder ook de beoogde ontvanger is van een deel van de liquide middelen. Voor elke andere beoogde ontvanger moet een afzonderlijk extra blad worden ingevuld. Vermeld in deel C de door de vervoerder te ontvangen hoeveelheid liquide middelen. Vermeld in subsectie D.2. het beoogde gebruik van de door de vervoerder te ontvangen liquide middelen. B.5: Andere eigenaar die ook een beoogd ontvanger van een deel van de liquide middelen is (naast de vervoerder): Kies dit als er meer dan één eigenaar is, en iedere eigenaar ook de beoogde ontvanger van de liquide middelen is. Voor elke andere eigenaar die ook een beoogd ontvanger van de liquide middelen is, moet een afzonderlijk extra blad worden ingevuld. Vermeld in deel C het bedrag liquide middelen in eigendom en door de eigenaar en de beoogde ontvanger te ontvangen. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de eigenaar en de beoogde ontvanger. U moet de gegevens van de eigenaar en de beoogde ontvanger invullen in subsectie E.1. als zij een natuurlijke persoon zijn en in subsectie E.2. als zij een rechtspersoon zijn. B.6: Eigenaar van een deel van de liquide middelen (naast de vervoerder): Kies dit als er meer dan één eigenaar is . Voor elke andere eigenaar moet een afzonderlijk extra blad worden ingevuld. Vermeld in deel C het deel liquide middelen in eigendom van de eigenaar. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de eigenaar. U moet de gegevens van de eigenaar invullen in subsectie E.1. als hij een natuurlijke persoon is en in subsectie E.2. als hij een rechtspersoon is. B.7: Beoogde ontvanger van een deel van de liquide middelen (naast de vervoerder): Kies dit als er meer dan één beoogde ontvanger is. Voor elke beoogde ontvanger moet een afzonderlijk extra blad worden ingevuld. Vermeld in deel C de door de beoogde ontvanger te ontvangen hoeveelheid liquide middelen. Vermeld in subsectie D.2. het beoogde gebruik van de door de beoogde ontvanger te ontvangen liquide middelen. U moet de gegevens van de beoogde ontvanger invullen in subsectie E.1. als hij een natuurlijke persoon is en in subsectie E.2. als hij een rechtspersoon is. Deel C: Gegevens van de liquide middelen “Liquide middelen” worden toegelicht onder de “Algemene informatie” bij de toelichting bij het invullen van de aangifte van liquide middelen. Deel D: Economische herkomst en beoogd gebruik van de liquide middelen Kruis de vakken aan om de relevante economische herkomst en het beoogde gebruik van de liquide middelen aan te geven, zoals vermeld in deel B. U kunt meer dan één optie kiezen. Als er geen optie van toepassing is, kruis dan het vak “Andere” aan en vul de gegevens in. Deel E: Betrokken personen Vermeld de persoonsgegevens van de betrokken personen. Deze personen kunnen natuurlijke personen of rechtspersonen zijn. Kruis het overeenkomstige vak aan en vul de gegevens in. Deel F: Handtekening Vermeld de datum, plaats, naam; onderteken, en hecht het extra blad aan het eigenlijke aangifteformulier van liquide middelen. Alle informatie vormt samen één aangifte. DEEL 4 TOELICHTING BIJ HET INVULLEN VAN HET FORMULIER Algemene informatie De toelichting bij het invullen van het kennisgevingsformulier van liquide middelen is hier ook van toepassing. Deel A: Nummer extra blad Extra bladen moeten worden genummerd met opeenvolgende nummers (bv. 1 op het eerste extra blad, 2 op het tweede enz.). Vermeld het totale aantal extra bladen op de tweede bladzijde van het kennisgevingsformulier van liquide middelen. Deel B: Gegevens extra blad Vermeld de reden voor het invullen van het extra blad. Er mag slechts één optie worden aangekruist. Als meer dan één optie van toepassing is, vul per optie een afzonderlijk extra blad in. B.1: Voortzetting van de “Gegevens van de liquide middelen”: Kies deze optie alleen als de beschikbare ruimte in deel 3 “Gegevens van de liquide middelen” op het kennisgevingsformulier ontoereikend is voor alle liquide middelen. Vul deel C in en sla delen D en E over. B.2: Afzender en eigenaar van een deel van de liquide middelen: Kies deze optie alleen als er meer dan één eigenaar van de liquide middelen is, en één van hen ook de afzender van de liquide middelen is. Voor elke eigenaar moet een afzonderlijk extra blad worden ingevuld. Vermeld in deel C het bedrag liquide middelen in eigendom van de afzender. Vermeld in delen D.1. en D.2. de economische herkomst en het beoogde gebruik van het bedrag liquide middelen in eigendom van de afzender. B.3: Enig ontvanger en eigenaar van een deel van de liquide middelen: Kies dit als er meer dan één eigenaar is, en één van hen ook de enige ontvanger van de liquide middelen is. Voor elke andere eigenaar moet een afzonderlijk extra blad worden ingevuld. Vermeld in deel C het bedrag liquide middelen in eigendom van de enige ontvanger. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de enige ontvanger. B.4: Ontvanger of beoogde ontvanger die eigenaar is van een deel van de liquide middelen: Kies dit als er meer dan één eigenaar is, die ook de ontvanger (of beoogde ontvanger) van de liquide middelen is. Voor elke andere eigenaar en/of ontvanger (of beoogde ontvanger) moet een afzonderlijk extra blad worden ingevuld. Vermeld in deel C het bedrag liquide middelen in eigendom en door de ontvanger te ontvangen. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de eigenaar en de ontvanger (of beoogde ontvanger). U moet de gegevens van de eigenaar die ook de ontvanger (of beoogde ontvanger) is, invullen in subsectie E.1. als hij een natuurlijke persoon is en in subsectie E.2. als hij een rechtspersoon is. B.5: Eigenaar van een deel van de liquide middelen: Kies dit als er meer dan één eigenaar is . Voor elke eigenaar moet een afzonderlijk extra blad worden ingevuld. Vermeld in deel C het bedrag liquide middelen in eigendom van de eigenaar. Vermeld in subsecties D.1. en D.2. de economische herkomst en het beoogde gebruik van de liquide middelen in eigendom van de eigenaar. U moet de gegevens van de eigenaar invullen in subsectie E.1. als hij een natuurlijke persoon is en in subsectie E.2. als hij een rechtspersoon is. B.6: Ontvanger of beoogde ontvanger van een deel van de liquide middelen: Kies dit als er meer dan één ontvanger (of beoogde ontvanger) is. Voor elke ontvanger (of beoogde ontvanger) moet een afzonderlijk extra blad worden ingevuld. Vermeld in deel C het door de ontvanger (of beoogde ontvanger) te ontvangen deel liquide middelen. Vermeld in subsectie D.2. het beoogde gebruik van de door de ontvanger (of beoogde ontvanger) te ontvangen liquide middelen. U moet de gegevens van de beoogde ontvanger invullen in subsectie E.1. als hij een natuurlijke persoon is en in subsectie E.2. als hij een rechtspersoon is. Deel C: Gegevens van de liquide middelen “Liquide middelen” worden toegelicht onder “Algemene informatie” bij de toelichting bij het invullen van de kennisgeving van liquide middelen. Deel D: Economische herkomst en het beoogde gebruik van de liquide middelen Kruis de vakken aan om de relevante economische herkomst en het beoogde gebruik van de liquide middelen aan te geven, zoals vermeld in deel B. U kunt meer dan één optie kiezen. Als er geen optie van toepassing is, kruis dan het vak “Andere” aan en vul de gegevens in. Deel E: Betrokken personen Vermeld de persoonsgegevens van de betrokken personen. Deze personen kunnen natuurlijke personen of rechtspersonen zijn. Kruis het overeenkomstige vak aan en vul de gegevens in. Deel F: Handtekening Vermeld de datum, plaats en naam; onderteken, en hecht het extra blad aan het eigenlijke kennisgevingsformulier van liquide middelen. Alle informatie vormt samen één kennisgeving. BĲLAGE II DEEL 1 DEEL 2 Formulier voor de uitwisseling van geanonimiseerde risico-informatie en resultaten van risicoanalyse overeenkomstig artikel 10, lid 1, punt d), van Verordening (EU) 2018/1672 TOELICHTING BIJ HET INVULLEN VAN HET FORMULIER Dit formulier moet worden ingevuld en elke zes maanden doorgegeven overeenkomstig artikel 10, lid 1, punt d), en artikel 10, lid 5, van Verordening (EU) 2018/1672 betreffende de controle van liquide middelen die de Unie binnenkomen of verlaten. Het formulier moet informatie bevatten die naar het oordeel van de lidstaat tot belangrijke conclusies leidt of een aanzienlijke meerwaarde voor het risicobeheer vormt, en wanneer de dreiging elders in de EU een hoog risico kan vormen. Deel A Vermeld de verzendende lidstaat, de bevoegde autoriteit en het e-mailadres. Vermeld het referentienummer in het volgende formaat: lidstaat, jaar, A (voor het eerste semester) of B (voor het tweede semester). Vermeld de datum en de referentieperiode. Geef aan of de lidstaat geanonimiseerde risico-informatie en resultaten van risicoanalyse voor de referentieperiode deelt. Zo niet, dan moet alleen deel A in het douane-informatiesysteem (DIS) worden geüpload. Vermeld het totale aantal verzonden bladzijden (inclusief deel A). Deel B Geanonimiseerde risico-informatie en resultaten van risicoanalyse over individuele gevallen die niet rechtstreeks via het DIS kunnen worden opgevraagd, moeten in dit deel worden verstrekt. Geef aan of de informatie betrekking heeft op begeleide of onbegeleide liquide middelen. Geef aan of het een nieuwe trend of een terugkerend patroon betreft en geef nadere informatie. Een nieuwe trend betekent een recent waargenomen verandering of een algemene tendens betreffende het fysieke vervoer van liquide middelen. Een terugkerend patroon betekent een zich herhalend terugkerend patroon of zich herhalende reeks. Geef aan of het (de) gerapporteerde geval(len) naar voren kwam(en) uit een risicogebaseerde controle of een aselecte controle. Risicogebaseerde controles zijn controles op basis van risicocriteria voor het vervoer van liquide middelen, en met name op een met behulp van gegevensverwerkingstechnieken uitgevoerde risicoanalyse, die ertoe strekken om aan de hand van op nationaal, Unie- en, indien beschikbaar, internationaal niveau vastgestelde criteria de risico's in kaart te brengen en te evalueren alsmede de nodige tegenmaatregelen te ontwikkelen. Aselecte controles zijn controles die niet op risicocriteria voor het vervoer van liquide middelen zijn gebaseerd. Vermeld details van het (de) geval(len) (bv. speciale modus operandi bij gelijkaardige gevallen, gedetailleerde informatie over de verberging enz.) , details van het soort liquide middelen (bv. bankbiljetten met een hoge waarde) , en andere geanonimiseerde informatie die van belang is. Geef aan of er afbeeldingen (genummerd) zijn bijgevoegd. Indien nodig kan deel B voor dezelfde referentieperiode meermaals worden ingevuld. Deel C Deel C moet worden ingevuld wanneer de lidstaat in de referentieperiode een risicogeoriënteerd project op het gebied van liquidemiddelencontrole heeft uitgevoerd. Beschrijf het project. Vermeld informatie over de bijzonderheden van het geval, de conclusies en eventuele opmerkingen. (bv. over de periode, de middelen (bv. speurhonden, scans), de omvang van de controles enz.). Vermeld informatie over een voorbeeld indien u dat nodig vindt. Geef aan of het voorbeeld voortkwam uit een risicogebaseerde controle of een aselecte controle. Geef aan of er afbeeldingen (genummerd) zijn bijgevoegd. Afhankelijk van het aantal projecten kan deel C, indien nodig, voor dezelfde referentieperiode meermaals worden ingevuld. Deel D Vermeld informatie die u van belang vindt om te delen, maar die niet in deel B of deel C kan worden opgenomen. Geef aan of er afbeeldingen (genummerd) zijn bijgevoegd.",
  "source": "EUR LEX"
}