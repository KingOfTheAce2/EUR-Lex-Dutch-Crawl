{
  "url": "http://www.w3.org/1999/xhtml\"><!--",
  "content": "L_202402211NL.000101.fmx.xml Publicatieblad van de Europese Unie NL L-serie 2024/2211 6.9.2024 UITVOERINGSVERORDENING (EU) 2024/2211 VAN DE COMMISSIE van 5 september 2024 tot instelling van een definitief antidumpingrecht op oxaalzuur van oorsprong uit India en de Volksrepubliek China naar aanleiding van een nieuw onderzoek bij het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) (“de basisverordening”), en met name artikel 11, lid 2, Overwegende hetgeen volgt: 1. PROCEDURE 1.1. Voorafgaande onderzoeken en geldende maatregelen (1) Bij Uitvoeringsverordening (EU) nr. 325/2012 ( 2 ) heeft de Raad antidumpingrechten ingesteld op oxaalzuur van oorsprong uit India en de Volksrepubliek China (“de VRC”) (“de oorspronkelijke maatregelen”). Het onderzoek dat tot de instelling van de oorspronkelijke maatregelen heeft geleid, wordt hierna aangeduid als “het oorspronkelijke onderzoek”. (2) Na het arrest van het Gerecht van 20 mei 2015 ( 3 ) werden de maatregelen nietig verklaard voor zover zij betrekking hadden op de Chinese producent-exporteur Yuanping Changyuan Chemicals Co. Ltd (“Yuanping”). Na de uitvoering van dat arrest stelde de Europese Commissie (“de Commissie”) opnieuw antidumpingmaatregelen in op de invoer van het betrokken product door Yuanping met ingang van 30 november 2016 ( 4 ) . (3) Bij Uitvoeringsverordening (EU) 2018/931 ( 5 ) heeft de Commissie de definitieve antidumpingmaatregelen ten aanzien van de invoer van oxaalzuur van oorsprong uit India en de Volksrepubliek China naar aanleiding van een nieuw onderzoek bij het vervallen van de maatregelen (“het vorige nieuwe onderzoek bij het vervallen van de maatregelen”) met vijf jaar verlengd. (4) De thans geldende antidumpingrechten bedragen tussen 22,8 % en 43,6 % en tussen 14,6 % en 52,2 % op de invoer uit respectievelijk India en de Volksrepubliek China (“de betrokken landen”). 1.2. Verzoek om een nieuw onderzoek in verband met het vervallen van de maatregelen (5) Na de bekendmaking van een bericht van het naderend vervallen van de geldende antidumpingmaatregelen ( 6 ) heeft de Commissie een verzoek om een nieuw onderzoek ontvangen op grond van artikel 11, lid 2, van de basisverordening. (6) Het verzoek om een nieuw onderzoek werd op 30 maart 2023 ingediend door Oxaquim SA (“Oxaquim” of “de indiener van het verzoek”), met steun van WeylChem Lamotte S.A.S., die samen de bedrijfstak van de Unie voor oxaalzuur vormen in de zin van artikel 5, lid 4, van de basisverordening. Het verzoek om een nieuw onderzoek werd ingediend omdat het vervallen van de maatregelen waarschijnlijk zou leiden tot voortzetting van dumping en voortzetting en/of herhaling van schade voor de bedrijfstak van de Unie. 1.3. Opening van een nieuw onderzoek in verband met het vervallen van de maatregelen (7) Daar de Commissie na raadpleging van het bij artikel 15, lid 1, van de basisverordening ingestelde comité tot de conclusie was gekomen dat er voldoende bewijsmateriaal was om een nieuw onderzoek in verband met het vervallen van de maatregelen te openen, heeft zij op 30 juni 2023 op grond van artikel 11, lid 2, van de basisverordening een nieuw onderzoek in verband met het vervallen van de maatregelen geopend met betrekking tot de invoer in de Unie van oxaalzuur uit de betrokken landen. Zij heeft daartoe een bericht van opening gepubliceerd in het Publicatieblad van de Europese Unie ( 7 ) (“het bericht van opening”). 1.4. Tijdvak van het nieuwe onderzoek en beoordelingsperiode (8) Het onderzoek naar de voortzetting of herhaling van dumping had betrekking op de periode van 1 april 2022 tot en met 31 maart 2023 (“het tijdvak van het nieuwe onderzoek” of “TNO”). Het onderzoek van de ontwikkelingen die relevant zijn voor de beoordeling van de waarschijnlijkheid van de voortzetting of herhaling van de schade had betrekking op de periode van 1 januari 2020 tot het einde van het TNO (“de beoordelingsperiode”). 1.5. Belanghebbenden (9) In het bericht van opening is de belanghebbenden verzocht contact met de Commissie op te nemen om aan het onderzoek mee te werken. Daarnaast heeft de Commissie de indiener van het verzoek, andere haar bekende producenten in de Unie, de haar bekende producenten in India en de VRC en de autoriteiten van India en de VRC, alsook de haar bekende niet-verbonden importeurs en gebruikers specifiek van de opening van het nieuwe onderzoek in verband met het vervallen van de maatregelen in kennis gesteld en hun verzocht daaraan mee te werken. (10) De belanghebbenden zijn in de gelegenheid gesteld om opmerkingen te maken over de opening van het nieuwe onderzoek in verband met het vervallen van de maatregelen en een hoorzitting met de Commissie en/of de raadadviseur-auditeur in handelsprocedures aan te vragen. Geen van de belanghebbenden heeft verzocht om een hoorzitting. 1.6. Samenstelling van een steekproef (11) In het bericht van opening heeft de Commissie verklaard dat zij mogelijk een steekproef van de belanghebbenden zou samenstellen overeenkomstig artikel 17 van de basisverordening. Steekproef van producenten in de Unie (12) Oxaalzuur werd in de beoordelingsperiode door slechts twee producenten in de Unie geproduceerd. Een steekproef van de producenten in de Unie was derhalve niet nodig. Steekproef van importeurs (13) Om te kunnen beslissen of een steekproef noodzakelijk was en, zo ja, deze te kunnen samenstellen, heeft de Commissie alle haar bekende niet-verbonden importeurs verzocht de in het bericht van opening gevraagde informatie te verstrekken. Er hebben zich geen niet-verbonden importeurs kenbaar gemaakt. Steekproef van producenten-exporteurs in India en de VRC (14) Om te kunnen beslissen of een steekproef noodzakelijk was en, zo ja, deze te kunnen samenstellen, heeft de Commissie alle haar bekende producenten-exporteurs in India en de VRC verzocht de in het bericht van opening gevraagde informatie te verstrekken. Daarnaast heeft de Commissie de vertegenwoordigingen van India en de VRC verzocht mogelijke andere producenten-exporteurs die geïnteresseerd zouden kunnen zijn in medewerking aan het onderzoek, op te sporen en/of contact met hen op te nemen. (15) Eén producent-exporteur in India leverde de gevraagde informatie en stemde ermee in om in de steekproef te worden opgenomen. In het licht daarvan heeft de Commissie besloten dat een steekproef niet noodzakelijk was. Een andere producent-exporteur in India heeft zich later gemeld. Aangezien een steekproef niet noodzakelijk werd geacht, heeft de Commissie ook de tweede producent-exporteur verzocht de vragenlijst in te vullen. (16) Geen enkele onderneming uit de VRC heeft zich gemeld. De Commissie heeft de Chinese autoriteiten bij een verbale nota op 25 oktober 2023 medegedeeld dat zij geen medewerking van producenten-exporteurs in de VRC had ontvangen. Zij was derhalve voornemens haar bevindingen voor de producenten-exporteurs in de VRC te baseren op de beschikbare feiten overeenkomstig artikel 18 van de basisverordening. Er werden geen opmerkingen ontvangen. 1.7. Antwoorden op de vragenlijsten (17) De Commissie heeft de overheid van de VRC (“de Chinese overheid”) een vragenlijst toegezonden betreffende het bestaan van verstoringen van betekenis in de VRC in de zin van artikel 2, lid 6 bis, punt b), van de basisverordening. (18) De Commissie heeft vragenlijsten toegezonden aan de twee haar bekende producenten in de Unie, aan alle haar bekende niet-verbonden importeurs en aan twee producenten-exporteurs in India. Dezelfde vragenlijsten waren op de dag van de opening van het onderzoek ook online ( 8 ) beschikbaar gesteld. (19) De twee producenten in de Unie, één gebruiker en twee producenten-exporteurs in India stuurden antwoorden op de vragenlijst op. Eén producent in de Unie, WeylChem Lamotte S.A.S. (“WeylChem”), gaf onvolledig antwoord op de vragenlijst. De Commissie heeft haar een schriftelijke aanmaning tot het verstrekken van aanvullende informatie gestuurd. WeylChem heeft de Commissie meegedeeld niet in staat te zijn om op de schriftelijke aanmaning te antwoorden en een controlebezoek te organiseren. 1.8. Controle (20) De Commissie heeft alle gegevens verzameld en gecontroleerd die zij nodig achtte voor de vaststelling van de waarschijnlijkheid van de voortzetting of herhaling van dumping en schade, en het belang van de Unie. Krachtens artikel 16 van de basisverordening zijn controlebezoeken ter plaatse verricht bij de volgende ondernemingen: producenten in de Unie: — Oxaquim SA, El Catllar, Spanje; gebruikers: — Jervois Finland Oy, Kokkola, Finland; producenten-exporteurs in India: — Star Oxochem Pvt Ltd, Jhagadia, India; — Punjab Chemicals and Crop Protection Ltd, Bhankharpur, India. 1.9. Mededeling van feiten en overwegingen (21) Op 5 juni 2024 heeft de Commissie de belangrijkste feiten en overwegingen meegedeeld op basis waarvan zij voornemens was een uitbreiding van de antidumpingmaatregelen ten aanzien van oxaalzuur van oorsprong uit India en de Volksrepubliek China voor te stellen. (22) Er werden opmerkingen ontvangen van de indiener van het verzoek, Oxaquim, en van de Indiase producent-exporteur Star Oxochem Pvt Ltd. (23) Naar aanleiding van een argument betreffende een correctie werd op 19 juni 2024 een aanvullende mededeling gedaan aan Star Oxochem Pvt Ltd. De onderneming heeft geen verdere opmerkingen ingediend. 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (24) Het onderzochte product is hetzelfde product als in het oorspronkelijke onderzoek en het vorige nieuwe onderzoek bij het vervallen van de maatregelen, namelijk oxaalzuur, zij het als dihydraat (CUS-nummer 0028635-1 en CAS-nummer 6153-56-6), zij het in watervrije vorm (CUS-nummer 0021238-4 en CAS-nummer 144-62-7), en al dan niet in waterige oplossing, momenteel ingedeeld onder GN-code ex 2917 11 00  (Taric-code 2917 11 00 91) (“het onderzochte product”). (25) Oxaalzuur wordt gebruikt voor velerlei toepassingen, bijvoorbeeld als bleekmiddel in de bedrijfstakken voor textiel en hout, als reductiemiddel bij de productie van farmaceutische producten en als materiaal voor de winning en zuivering van zeldzame aardmetalen. (26) In het oorspronkelijke onderzoek werd vastgesteld dat er twee soorten oxaalzuur zijn; ongeraffineerd oxaalzuur en geraffineerd oxaalzuur. Geraffineerd oxaalzuur, dat wel in de VRC maar niet in India werd geproduceerd, wordt vervaardigd door zuivering van ongeraffineerd oxaalzuur, teneinde ijzer, chloriden, metaalsporen en andere verontreinigingen te verwijderen. Wegens het gebrek aan medewerking van de VRC werd voor het huidige nieuwe onderzoek aangenomen dat de producenten-exporteurs in de VRC net zoals tijdens het oorspronkelijke onderzoek geraffineerd oxaalzuur vervaardigden en uitvoerden. 2.2. Betrokken product (27) Het betrokken product in dit onderzoek is het onderzochte product van oorsprong uit India en de VRC. 2.3. Soortgelijk product (28) Zoals vastgesteld in het oorspronkelijke onderzoek en in het vorige nieuwe onderzoek bij het vervallen van de maatregelen, is in dit nieuwe onderzoek in verband met het vervallen van de maatregelen bevestigd dat de volgende producten dezelfde fysische en chemische basiskenmerken hebben en voor dezelfde basisdoeleinden worden gebruikt: — het betrokken product bij uitvoer naar de Unie; — het onderzochte product dat in India en de VRC wordt vervaardigd en aldaar op de binnenlandse markt wordt verkocht; — het onderzochte product dat door de producenten-exporteurs wordt vervaardigd en aan de rest van de wereld wordt verkocht, en — het onderzochte product dat in de Unie door de bedrijfstak van de Unie wordt vervaardigd en aldaar wordt verkocht. (29) Deze producten worden derhalve beschouwd als soortgelijke producten in de zin van artikel 1, lid 4, van de basisverordening. 3. DUMPING 3.1. Inleidende opmerkingen (30) In het tijdvak van het nieuwe onderzoek werd de invoer van oxaalzuur uit de VRC en India voortgezet, zij het in kleinere volumes dan in het onderzoektijdvak van het oorspronkelijke onderzoek (van 1 januari tot en met 31 december 2010) en op een vergelijkbaar niveau als in het tijdvak van het vorige nieuwe onderzoek bij het vervallen van de maatregelen (van 1 april 2016 tot en met 31 maart 2017). Volgens Eurostat vertegenwoordigde de invoer van oxaalzuur uit de VRC en India in het tijdvak van het nieuwe onderzoek ongeveer 17 % van de markt van de Unie, tegenover 16 % tijdens het vorige nieuwe onderzoek bij het vervallen van de maatregelen. In absolute cijfers daalde de invoer van 7 969 ton in het oorspronkelijke onderzoektijdvak tot 1 658 ton in het tijdvak van het laatste nieuwe onderzoek bij het vervallen van de maatregelen en verder tot 1 565 ton in het huidige TNO. 3.2. India (31) Er zijn vier bekende producenten van oxaalzuur in India, waarvan er twee de vragenlijst hebben ingevuld. Op basis van de haar beschikbare informatie ( 9 ) , raamde de Commissie de totale productie in India op ongeveer 40 000 ton. De totale uitvoer uit India werd geraamd op ongeveer 5 700 ton, op basis van gegevens in het verzoek om een nieuw onderzoek en getoetst aan gegevens die beschikbaar zijn in de Global Trade Atlas (GTA). (32) De invoer uit India naar de Unie in het TNO bedroeg ongeveer 400 ton, op basis van Eurostat-gegevens. (33) De invoer uit India is ook onderworpen aan het GDT-recht ( 10 ) van 6,5 %. 3.2.1. Dumping in het tijdvak van het nieuwe onderzoek 3.2.1.1. Normale waarde (34) De Commissie heeft eerst onderzocht of de totale omvang van de binnenlandse verkoop voor elk van de twee medewerkende Indiase ondernemingen representatief was, in overeenstemming met artikel 2, lid 2, van de basisverordening. De binnenlandse verkoop is representatief als de totale binnenlandse verkoop van het soortgelijke product aan onafhankelijke afnemers op de binnenlandse markt per producent-exporteur in het tijdvak van het nieuwe onderzoek ten minste 5 % bedraagt van de totale uitvoer van het onderzochte product naar de Unie. Op basis daarvan werd de totale verkoop op de binnenlandse markt van het soortgelijke product door de twee medewerkende producenten-exporteurs representatief geacht. (35) Vervolgens is de Commissie nagegaan welke productsoorten die op de binnenlandse markt waren verkocht, identiek waren aan of vergelijkbaar waren met de naar de Unie uitgevoerde soorten. (36) Daarna heeft de Commissie onderzocht of de binnenlandse verkoop door elke medewerkende producent-exporteur voor elke productsoort die identiek is aan of vergelijkbaar is met een productsoort die naar de Unie wordt uitgevoerd, representatief was in de zin van artikel 2, lid 2, van de basisverordening. De binnenlandse verkoop van een productsoort is representatief indien de totale omvang van de binnenlandse verkoop van die productsoort aan onafhankelijke afnemers in het tijdvak van het nieuwe onderzoek ten minste 5 % vertegenwoordigt van de totale omvang van de uitvoer naar de Unie van de identieke of vergelijkbare productsoort. De Commissie heeft vastgesteld dat de verkoop van de twee medewerkende producenten-exporteurs representatief was. (37) Vervolgens heeft de Commissie overeenkomstig artikel 2, lid 4, van de basisverordening voor elke productsoort het aandeel van de winstgevende verkoop aan onafhankelijke afnemers op de binnenlandse markt in het tijdvak van het nieuwe onderzoek bepaald om vast te stellen of zij de werkelijke binnenlandse verkoop kon gebruiken voor de berekening van de normale waarde. (38) De normale waarde wordt gebaseerd op de werkelijke binnenlandse prijs per productsoort, ongeacht of die verkoop winstgevend is, indien: a) de verkoop van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van de totale verkoop van deze productsoort vertegenwoordigde, en b) de gewogen gemiddelde verkoopprijs van die productsoort ten minste gelijk is aan de productiekosten per eenheid. (39) Ten aanzien van de twee medewerkende Indiase ondernemingen in dit onderzoek, werd vastgesteld dat beide aan de bovengenoemde criteria voldeden. Daarom werd de normale waarde gebaseerd op het gewogen gemiddelde van de prijzen van alle binnenlandse verkopen van die productsoort in het tijdvak van het nieuwe onderzoek. 3.2.1.2. Uitvoerprijs (40) De twee producenten-exporteurs voerden het onderzochte product rechtstreeks uit naar onafhankelijke afnemers in de Unie. Daarom was de uitvoerprijs de werkelijk betaalde of te betalen prijs van het onderzochte product dat met het oog op uitvoer naar de Unie werd verkocht, overeenkomstig artikel 2, lid 8, van de basisverordening. 3.2.1.3. Vergelijking (41) De Commissie heeft de normale waarde en de uitvoerprijs van de twee producenten-exporteurs vergeleken in het stadium af fabriek. (42) Waar dat voor een billijke vergelijking gerechtvaardigd was, heeft de Commissie overeenkomstig artikel 2, lid 10, van de basisverordening op de normale waarde en/of de uitvoerprijs een correctie toegepast voor verschillen die van invloed zijn op de prijzen en de vergelijkbaarheid van de prijzen. Er werden correcties toegepast voor vervoer, verzekering, lading, overlading, lossing en aanverwante kosten, verpakking, kortingen, kredietkosten, bankkosten en commissies die betaald werden door de medewerkende producenten-exporteurs. Elk van de twee Indiase medewerkende producenten-exporteurs ontving in de specifieke mededeling van feiten en overwegingen de gedetailleerde berekeningen van de toegepaste correcties. (43) Na de mededeling van de definitieve bevindingen voerde Star Oxochem Pvt Ltd aan dat één correctie voor een vervoersvergoeding niet van de uitvoerprijs had mogen worden afgetrokken. (44) De Commissie heeft het argument beoordeeld, de berekening van de dumping herzien en dit aan de exporteur in kwestie meegedeeld. Zij heeft verder geen opmerkingen ontvangen. (45) In het kader van artikel 2, lid 10, punt b), van de basisverordening, gaf één medewerkende producent aan te hebben geprofiteerd van de regeling inzake uitvoer van goederen uit India (Merchandise Exports from India Scheme, “MEIS”) ( 11 ) . De MEIS is een regeling van de regering van India die een stimulans biedt in de vorm van een kredietpuntcertificaat aan exporteurs ter compensatie van verliezen op de betaling van rechten. De stimulans wordt betaald als percentage van de gerealiseerde fob-waarde (“free on board”) (in vrije buitenlandse valuta) voor specifieke goederen die naar specifieke markten gaan. Deze uitvoerstimulans is geen toelaatbare correctie voor prijsvergelijking. Deze kan niet worden aangemerkt als een terugbetalingsregeling waarvoor op grond van artikel 2, lid 10, punt b), van de basisverordening een correctie in aanmerking genomen zou kunnen worden, aangezien correcties uit hoofde van artikel 2, lid 10, punt b), alleen kunnen worden toegepast op de normale waarde, en niet op de uitvoerprijs. Daarnaast wordt de waarde van het certificaat niet berekend in verhouding tot het bedrag aan invoerrechten dat zou worden opgenomen in de uitvoer van downstreamproducten, maar in plaats daarvan vastgesteld als percentage van de fob-waarde van de uitgevoerde goederen. Bovendien, ongeacht de berekening van de waarde van de stimulans, leidt de werking van de regeling niet tot een situatie waarin de invoerkosten van materialen die fysiek worden opgenomen in de binnenlandse verkoop van het soortgelijke product worden terugbetaald of niet worden geïnd op de uitvoer van dezelfde productie naar de Unie. Om al deze redenen kon geen correctie van de normale waarde of de uitvoerprijs worden aanvaard. In elk geval zou, ongeacht of deze of een andere correctie werd toegepast, sprake zijn van dumping boven de de-minimisdrempel. 3.2.1.4. Berekening van de dumping (46) Voor de twee medewerkende producenten-exporteurs heeft de Commissie de gewogen gemiddelde normale waarde van het soortgelijke product vergeleken met de gewogen gemiddelde uitvoerprijs van de overeenkomstige soort van het onderzochte product, zoals bepaald in artikel 2, leden 11 en 12, van de basisverordening. (47) Aangezien de medewerkende producenten-exporteurs het grootste deel van de Indiase uitvoer in het TNO voor hun rekening namen, bedroeg op grond hiervan de gewogen gemiddelde dumpingmarge, uitgedrukt in procenten van de cif-prijs, grens Unie, vóór inklaring, voor het gehele land [5 % tot 10 %]. Bijgevolg werd geconcludeerd dat de dumping in het tijdvak van het nieuwe onderzoek werd voortgezet. 3.3. VRC (48) Zoals vermeld in overweging 17, werkte geen van de exporteurs/producenten uit de VRC aan het onderzoek mee. Derhalve heeft de Commissie de autoriteiten van de VRC meegedeeld dat zij mogelijk artikel 18 van de basisverordening zou toepassen voor de bevindingen met betrekking tot de VRC. De Commissie heeft ter zake geen opmerkingen ontvangen, noch verzoeken om de raadadviseur-auditeur in te schakelen. (49) Bijgevolg werden de bevindingen met betrekking tot de waarschijnlijkheid van voortzetting of herhaling van dumping in overeenstemming met artikel 18 van de basisverordening gebaseerd op de beschikbare gegevens, met name vrij toegankelijke informatie zoals officiële websites van ondernemingen, beschikbare statistieken, met name databanken van Global Trade Atlas (“GTA”), de in het verzoek om een nieuw onderzoek verstrekte informatie en de van de medewerkende partijen (namelijk de indiener van het verzoek en de in de steekproef opgenomen producenten in de Unie) tijdens het nieuwe onderzoek verkregen informatie. 3.3.1. Dumping in het tijdvak van het nieuwe onderzoek 3.3.1.1. Procedure voor de vaststelling van de normale waarde op grond van artikel 2, lid 6 bis, van de basisverordening voor de invoer van (het onderzochte product) van oorsprong uit de VRC (50) Aangezien er ten tijde van de opening van het onderzoek voldoende bewijsmateriaal beschikbaar was dat met betrekking tot de VRC wees op het bestaan van verstoringen van betekenis in de zin van artikel 2, lid 6 bis, punt b), van de basisverordening, heeft de Commissie het onderzoek geopend op grond van artikel 2, lid 6 bis, van de basisverordening. (51) Om de informatie te verkrijgen die zij voor haar onderzoek met betrekking tot de vermeende verstoringen van betekenis nodig achtte, heeft de Commissie de Chinese overheid een vragenlijst toegezonden. Bovendien heeft de Commissie in punt 5.3.2 van het bericht van opening alle belanghebbenden uitgenodigd om binnen 37 dagen na de datum van bekendmaking van dat bericht in het Publicatieblad van de Europese Unie hun standpunt kenbaar te maken, informatie in te dienen en ondersteunend bewijsmateriaal te verstrekken ten aanzien van de toepassing van artikel 2, lid 6 bis, van de basisverordening. De Chinese overheid heeft niet binnen de daarvoor gestelde termijn op de vragenlijst gereageerd en evenmin opmerkingen ingediend over de toepassing van artikel 2, lid 6 bis, van de basisverordening. Vervolgens heeft de Commissie de Chinese overheid ervan in kennis gesteld dat zij overeenkomstig artikel 18 van de basisverordening de beschikbare gegevens zou gebruiken om te bepalen of er sprake was van verstoringen van betekenis in de VRC. (52) In punt 5.3.2 van het bericht van opening heeft de Commissie ook vermeld dat zij, gezien het beschikbare bewijsmateriaal, op grond van artikel 2, lid 6 bis, punt a), van de basisverordening mogelijk een passend representatief land zou moeten selecteren om op basis van niet-verstoorde prijzen of benchmarks de normale waarde vast te stellen. De Commissie heeft verder opgemerkt dat zij andere mogelijk passende landen zou onderzoeken overeenkomstig de criteria van artikel 2, lid 6 bis, punt a), eerste streepje, van de basisverordening. (53) Op 1 maart 2024 heeft de Commissie de belanghebbenden door middel van een mededeling (“de mededeling”) op de hoogte gebracht van de relevante bronnen die zij voornemens was te gebruiken om de normale waarde vast te stellen. In die mededeling heeft de Commissie een lijst verstrekt van alle productiefactoren zoals grondstoffen, arbeid en energie die bij de productie van oxaalzuur een rol spelen. Gezien de niet-medewerking van de Chinese producenten-exporteurs heeft de Commissie de belangrijkste productiefactoren vastgesteld op basis van de in het verzoek vervatte en door één producent in de Unie verstrekte informatie. Daarnaast heeft de Commissie de belanghebbenden meegedeeld dat zij Colombia als passend representatief land had geselecteerd. Ook heeft zij de belanghebbenden meegedeeld dat zij de verkoopkosten, algemene kosten en administratiekosten (“VAA-kosten”) en de winst zou vaststellen op basis van de beschikbare informatie over de onderneming Sucroal SA, een producent van een product in dezelfde sector als oxaalzuur, namelijk citroenzuur in Colombia. (54) De Commissie heeft alleen opmerkingen ontvangen van één producent in de Unie. Deze opmerkingen werden behandeld in overweging 214. 3.3.1.2. Normale waarde (55) Artikel 2, lid 1, van de basisverordening bepaalt het volgende: “De normale waarde is normaal gebaseerd op de prijzen die door onafhankelijke afnemers in het land van uitvoer in het kader van normale handelstransacties worden betaald of dienen te worden betaald”. (56) Artikel 2, lid 6 bis, punt a), van de basisverordening bepaalt echter: “Wanneer [...] wordt vastgesteld dat het wegens het bestaan van verstoringen van betekenis in de zin van punt b) in het land van uitvoer niet passend is gebruik te maken van de binnenlandse prijzen en kosten in dat land, wordt de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen”, en “omvat [deze] een niet-verstoord en redelijk bedrag voor administratiekosten, verkoopkosten en algemene kosten en voor winst” (hierna wordt naar “administratiekosten, verkoopkosten en algemene kosten” verwezen met “VAA-kosten”). (57) Zoals hieronder nader toegelicht, heeft de Commissie in dit onderzoek geconcludeerd dat het op basis van het beschikbare bewijs en gezien het gebrek aan medewerking van de Chinese overheid en de producenten-exporteurs juist was artikel 2, lid 6 bis, van de basisverordening toe te passen. 3.3.1.2.1.   Bestaan van verstoringen van betekenis (58) In artikel 2, lid 6 bis, punt b), van de basisverordening worden verstoringen van betekenis gedefinieerd als “verstoringen die zich voordoen wanneer de gerapporteerde prijzen en kosten, waaronder de kosten van grondstoffen en energie, niet door de vrije marktwerking tot stand komen, doordat zij door aanzienlijk overheidsingrijpen worden beïnvloed. Bij de beoordeling van de aanwezigheid van verstoringen van betekenis, wordt onder meer acht geslagen op de mogelijke gevolgen van een of meer van de volgende factoren: — het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze zeggenschap hebben of waarop deze beleidstoezicht uitoefenen; — overheidsaanwezigheid in bedrijven, waardoor inmenging van de overheid in de prijzen of kosten mogelijk wordt; — discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden; — het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving; — verstoringen van loonkosten; — toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat”. (59) Aangezien de lijst in artikel 2, lid 6 bis, punt b), van de basisverordening niet-cumulatief is, hoeven niet alle factoren aanwezig te zijn om een verstoring van betekenis te kunnen vaststellen. Bovendien kunnen dezelfde feitelijke omstandigheden worden gebruikt om de aanwezigheid van een of meer factoren van de lijst aan te tonen. (60) Alle conclusies ten aanzien van verstoringen van betekenis in de zin van artikel 2, lid 6 bis, punt a), moeten echter worden getrokken op basis van al het beschikbare bewijsmateriaal. In de algehele beoordeling betreffende de aanwezigheid van verstoringen kan ook rekening worden gehouden met de algemene context en situatie in het land van uitvoer, in het bijzonder wanneer de overheid op grond van fundamentele elementen van de economische en bestuursstructuur van het land van uitvoer over ruime bevoegdheden beschikt om zodanig in te grijpen in de economie dat prijzen en kosten niet het gevolg zijn van vrije marktwerking. (61) Artikel 2, lid 6 bis, punt c), van de basisverordening bepaalt het volgende: “Wanneer de Commissie beschikt over gegronde aanwijzingen die duiden op de mogelijke aanwezigheid van verstoringen van betekenis zoals bedoeld onder b), in een bepaald land of een bepaalde sector in dat land, en waar passend voor de doeltreffende toepassing van deze verordening, stelt zij een rapport op waarin de marktomstandigheden, zoals bedoeld onder b), in dat land of die sector worden beschreven; zij maakt dat rapport openbaar en actualiseert het geregeld”. (62) Op grond van deze bepaling heeft de Commissie een landrapport opgesteld met betrekking tot de VRC (“het rapport”) ( 12 ) , waaruit blijkt dat er sprake was van aanzienlijk overheidsingrijpen op veel niveaus van de economie, waaronder specifieke verstoringen met betrekking tot veel belangrijke productiefactoren (zoals grond, energie, kapitaal, grondstoffen en arbeid) evenals met betrekking tot bepaalde sectoren (zoals de chemische sector). De belanghebbenden werden uitgenodigd om het bewijsmateriaal dat zich ten tijde van de opening van het onderzoek in het onderzoeksdossier bevond, te weerleggen, aan te vullen of daarover opmerkingen te maken. Het rapport met betrekking tot de VRC is in het onderzoeksdossier opgenomen in de fase van de opening van het onderzoek. Het verzoek om een nieuw onderzoek in verband met het vervallen van de maatregelen bevatte tevens relevant bewijsmateriaal ter aanvulling van het rapport. (63) De Chinese overheid heeft geen opmerkingen gemaakt of bewijsmateriaal verstrekt ter ondersteuning of weerlegging van het bestaande bewijsmateriaal in het dossier, waaronder het rapport, over de aanwezigheid van verstoringen van betekenis en/of over de geschiktheid van de toepassing van artikel 2, lid 6 bis, van de basisverordening in het onderhavige geval. (64) Om de verstoringen van betekenis met betrekking tot prijzen en kosten in de VRC aan te tonen, baseerde de indiener van het verzoek zich op het bewijsmateriaal in het rapport en op de bevindingen van de Commissie in verschillende recente onderzoeken met betrekking tot de chemische sector in de VRC. (65) De indiener van het verzoek ging eerst in op specifieke inmenging in de kosten van de grondstoffen en andere basisproducten voor de vervaardiging van oxaalzuur. De productie van oxaalzuur vindt namelijk plaats aan de hand van vijf verschillende grondstoffen, te weten: koolhydraten (hoofdzakelijk suiker en zetmeel verkregen uit maïszetmeel), salpeterzuur, zwavelzuur, zuurstof en waterstofperoxide. (66) De indiener van het verzoek voerde als volgt aan dat in elke relevante sector verstoringen van betekenis bestaan. Koolhydraten (suiker, maïs en maïszetmeel) (67) De indiener van het verzoek wees erop dat de VRC over grote maïsvoorraden beschikt waardoor de overheid de prijzen van deze grondstof kunstmatig kan verlagen of verhogen door grote hoeveelheden maïs op de markt aan te kopen of te verkopen. Hoewel de VRC het probleem van de buitensporige maïsvoorraden in 2016 is beginnen aanpakken, bewaart het land nog altijd enorme voorraden, wat een verstorend effect heeft op de prijzen ( 13 ) . (68) Daarnaast stelde de indiener van het verzoek dat de overheid zeggenschap heeft over de diverse aspecten van de gehele maïswaardeketen, met inbegrip van subsidies voor de productie van maïs ( 14 ) en toezicht op de verwerking ( 15 ) ervan. In de VRC gelden ook maatregelen voor het toezicht op investeringen ( 16 ) . (69) De indiener van het verzoek gaf ook aan dat het 14e vijfjarenplan voor nationale economische en sociale ontwikkeling (“14e vijfjarenplan”) van de VRC aansluit bij het vorige 13e vijfjarenplan wat betreft de vaststelling van de doelstellingen die in de Chinese landbouwsector moeten worden verwezenlijkt, met inbegrip van de productie en regulering van suiker en maïs. Deze plannen werden goedgekeurd op het niveau van de centrale overheid, maar worden op lokaal niveau door provinciale overheden en autoriteiten uitgevoerd. (70) Het 14e vijfjarenplan bouwt voort op de centrale en lokale economische planning in de Chinese landbouwsector voor de periode 2021-2025, met als doel “de structurele hervorming van de aanbodzijde in de landbouw te blijven verdiepen, kwaliteitsrichtsnoeren verder te versterken en de wederopleving van industrieën op het platteland te bevorderen” ( 17 ) . (71) Om deze “ingrijpende herstructurering van de landbouw” te verwezenlijken, worden in het 14e vijfjarenplan verschillende doelstellingen voor de landbouwsector vastgesteld, waaronder de doelstellingen om de organisatie van de landbouwproductie te optimaliseren, een superieure industriële gordel voor de productie van landbouwproducten op te bouwen, de systemen voor landbouwsteun en -bescherming te verbeteren, het vergoedingsmechanisme voor belangrijke graanproducerende gebieden te verbeteren, een nieuw beleidssysteem voor landbouwsubsidies op te zetten en het beleid inzake minimumaankoopprijzen voor graan te verbeteren. Dergelijke doelstellingen worden verder uitgevoerd op centraal niveau, bijvoorbeeld door het ontwikkelingsplan voor digitale landbouw en plattelandsgebieden (2019-2025), een witboek over voedselzekerheid in China ( 18 ) en het nationaal plan voor industriële plattelandsontwikkeling voor de periode 2020-2025 ( 19 ) . (72) De Chinese centrale overheid roept regelmatig op tot interventionistische maatregelen en praktijken om de productie, het aanbod en de vraag naar maïs in het land te reguleren. In april 2022 riep de Chinese vicepremier Hu Chunhua, die ook lid is van het Politiek Bureau van het Centraal Comité van de Communistische Partij van China, op tot “krachtige inspanningen” van landbouwproducenten om de maïsproductie te stimuleren teneinde de productie en het aanbod van het gewas te stabiliseren ( 20 ) . Hij verklaarde met name dat maïs niet alleen een belangrijk basisgraan is, maar ook een “essentiële grondstof voor tal van industrieproducten”, waar oxaalzuur er een van is. (73) De centrale staatsondernemingen en hun dochterondernemingen die onder toezicht staan van de Commissie voor toezicht op en beheer van staatsactiva (“SASAC”) die actief zijn in de landbouwsector en aanverwante sectoren, zijn onder meer: China Agriculture Development Group, COFCO Corporation, China Grain Storage Group, China Salt Industry Group, Sinochem, China National Chemical Group en China National Seed Group ( 21 ) . (74) De VRC verbiedt ook buitenlandse entiteiten om controlerende aandeelhouders te zijn in ondernemingen die zich bezighouden met de maïsteelt ( 22 ) .Voor de uitvoer van maïs gelden ook uitvoerquotumvergunningen die door de Chinese Nationale Commissie voor ontwikkeling en hervorming (“NDRC”) en het ministerie van Handel worden beheerd en die uitsluitend aan staatshandelsondernemingen worden verleend ( 23 ) . (75) De productie van maïs in de VRC wordt daarom gekenmerkt door interventionistische maatregelen op nationaal, regionaal en provinciaal niveau overeenkomstig gedetailleerde plannen die de werking van vraag en aanbod op het basisniveau van de productie verstoren. Ook is er sprake van een aanzienlijke aanwezigheid van Chinese staatsondernemingen in de sector. De indiener van het verzoek beklemtoonde dat soortgelijke interventionistische maatregelen en politieke acties de maïsprijzen voor industriële verwerkers wat betreft zetmeel en aldus oxaalzuur verstoren. Chemische tussenproducten als basisproduct (76) Zoals hierboven vermeld, vereist de productie van oxaalzuur het gebruik van verschillende chemische tussenproducten als basisproduct, waaronder salpeterzuur, zwavelzuur, zuurstof en waterstofperoxide. De indiener van het verzoek voerde aan dat Chinese staatsondernemingen in zijn chemische sector in de hele productieketen betrokken zijn, vanaf de basisgrondstoffen tot de productie van oxaalzuur, waardoor aanzienlijke verstoringen in de prijzen en productievolumes van chemische tussenproducten als basisproduct ontstaan. Zowel staats- als particuliere ondernemingen in de chemische sector staan onder beleidstoezicht en krijgen beleidsadvies. De indiener van het verzoek wees erop dat de Chinese overheid bijgevolg in staat is aanzienlijke controle uit te oefenen over chemische tussenproducten als basisproduct en dus over de uiteindelijke prijsstelling van in de VRC geproduceerd oxaalzuur, wat leidt tot verstoringen die doorwerken op de uitvoermarkten, waaronder die van de Unie. (77) De indiener van het verzoek wees erop dat deze controle wordt verkregen via Chinese overheidsinstanties zoals de SASAC, die de officiële representatieve eigenaar van staatsactiva is en het toezichthoudend orgaan van niet-financiële centrale staatsondernemingen, die sinds maart 2019 uit 96 ondernemingen en hun dochterondernemingen bestaan ( 24 ) . (78) De indiener van het verzoek meldde bijvoorbeeld dat de Chinese staatsgigant, Sinopec, via haar dochteronderneming Nanjing Chemical Industrial Corporation een “nationale productiebasis” is van anorganische chemische, organische chemische en fijnere chemische stoffen, met inbegrip van zwavelzuur en salpeterzuur. Via haar dochteronderneming Hunan Jianchang Petrochemical Co. Ltd is zij ook een van de grootste leveranciers van waterstofperoxide van het land. (79) Sinopec heeft er herhaaldelijk op gewezen de partijbeginselen te eerbiedigen ( 25 ) . De Sinopec Group, die volledig wordt gecontroleerd door de Chinese centrale overheid, geeft toe dat haar productieactiviteiten aanzienlijk worden beïnvloed door de controle van de centrale overheid over de Chinese economie ( 26 ) . (80) De indiener van het verzoek merkte bovendien op dat verstoringen in de prijzen en de toelevering van chemische tussenproducten ook worden veroorzaakt door de enorme overcapaciteit in de Chinese chemische sector, hetgeen in het rapport over de VRC werd bevestigd ( 27 ) . (81) Andere vormen van planning op lokaal niveau zijn bijvoorbeeld het 13e vijfjarenplan van Hebei voor de ontwikkeling van de petrochemische industrie, een provincie die bekend is om haar productie van chemische tussenproducten. Met dit plan worden — overeenkomstig het nationale industriebeleid en overeenkomstig de voorschriften van de lijst van beperkte en geëlimineerde bedrijfstakken van Hebei — de voorwaarden voor toegang tot de sector strikt toegepast en worden nieuwe projecten inzake de productiecapaciteit van onder meer zwavelzuur gecontroleerd ( 28 ) . Energie — Elektriciteit (82) De indiener van het verzoek lichtte toe dat voor de productie van oxaalzuur een aanzienlijke hoeveelheid energie in de vorm van elektrische energie nodig is om het productieproces en de chemische reacties te stimuleren. (83) Zoals aangegeven in het rapport over de VRC ( 29 ) , wordt de elektriciteitsmarkt in de VRC ook gekenmerkt door een sterke betrokkenheid van staatsondernemingen in verschillende stadia van de toeleveringsketen. Ongeveer 50 % van de opwekkingscapaciteit is in handen van de staat, terwijl het volledige transmissienet eigendom is van twee staatsondernemingen. De sterke aanwezigheid van de staat strekt zich uit tot de gehele energiesector en van de meer dan honderd centraal beheerde staatsondernemingen die momenteel onder toezicht van de SASAC staan, zijn er 21 actief in de energiesector. (84) De indiener van het verzoek verwees ook naar verschillende aspecten van het Chinese overheidsbeleid die ook dienen om de elektriciteitsprijzen te verstoren ( 30 ) . Ten eerste stelt SERC, de onafhankelijke Chinese regelgevende instantie voor elektriciteit, geen elektriciteitsprijzen vast. De prijzen worden eigenlijk vastgesteld door de NDRC, de overheidsinstantie die ook gezag heeft over het industriebeleid. Ten tweede zijn, hoewel elektriciteit een van de voornaamste basisproducten voor de productie van oxaalzuur is, de elektriciteitsprijzen in de VRC niet marktgebaseerd en zijn zij ook onderhevig aan verstoringen van betekenis (via praktijken als centrale prijsstelling, prijsdifferentiatie en directe stroomafname) ( 31 ) . Energie — gas (85) De indiener van het verzoek voerde aan dat de productie, levering, distributie en prijsstelling van aardgas in de VRC sterk worden gereguleerd door en onder zeggenschap staan van de Chinese staat, wat via verschillende mechanismen tot verstoringen leidt. Dit veroorzaakt verstoringen van betekenis in de werking van de Chinese binnenlandse markt voor de levering van energie in deze vorm, alsook van downstreamstoffen waarvan bij de productie ervan voordeel kan worden gehaald uit deze verstoringen ( 32 ) . (86) De Chinese overheid heeft in het kader van het algemene 13e vijfjarenplan een specifiek sectoraal plan voor de ontwikkeling van Chinees aardgas vastgesteld ( 33 ) . Zoals vermeld in het rapport over de VRC, worden de prijzen voor binnenlands aardgas gereguleerd door de NDRC, die de voor elke provincie geldende prijzen in kennisgevingen bekendmaakt, waarna de lokale prijsstellingsbureaus een overeenkomstige kennisgeving op lokaal niveau tot uitvoering van de door de centrale NDRC vastgestelde prijzen bekendmaken. (87) Zoals aangegeven in het rapport over de VRC, wordt de Chinese aardgasindustrie eveneens sterk gedomineerd door staatsondernemingen ( 34 ) . Energieprijzen — Algemeen (88) Samengevat gaf de indiener van het verzoek aan dat de energieprijzen in de VRC niet marktgebaseerd zijn en dat de prijzen nog steeds grotendeels door de staat worden gecontroleerd of door provinciale en lokale overheden worden vastgesteld om preferentiële energieprijzen te bieden aan lokale producenten van chemische stoffen, zodat zij van lagere productiekosten kunnen profiteren. De formele prijscontroles van de VRC voor aardgas, geraffineerde olie, elektriciteit en vervoersdiensten leiden tot enkele van de belangrijkste verstoringen in de Chinese economie. Deze goederen en diensten zijn marktfactoren die van invloed zijn op de productiekosten en de eindprijzen van industriële goederen, met name in hulpbronnenintensieve bedrijfstakken waar aanzienlijke hoeveelheden grondstoffen nodig zijn, zoals de productie van oxaalzuur ( 35 ) . Productie van oxaalzuur (89) Na analyse van de voornoemde sectoren stelde de indiener van het verzoek de productie van oxaalzuur in de VRC verder aan de orde door te herinneren aan de volgende elementen die tot verstoringen van betekenis leiden. (90) Ten eerste wordt de chemische sector, met inbegrip van de subsector oxaalzuur, voor een groot deel bediend door ondernemingen die in handen zijn van de staat, waarover deze zeggenschap heeft, waarop deze beleidstoezicht uitoefent of waarvoor deze beleidsadvies geeft. (91) De Chinese overheid en de Communistische Partij van China (“CCP”) onderhouden ook structuren die hun blijvende invloed op ondernemingen, en met name staatsondernemingen, waarborgen. De enorme omvang van de productiecapaciteit van de belangrijkste Chinese producenten van oxaalzuur wijst op een aantal aspecten van de zeggenschap van de Chinese overheid en de CCP over hun activiteiten. Zo omschrijft Shandong Fengyuan Chemical Co., Ltd zichzelf als “een van de belangrijkste ondernemingen in de bedrijfstak voor oxaalzuur in Azië, [met] een capaciteit van 105 000 mts industrieel oxaalzuur en 15 000 mts geraffineerd oxaalzuur en oxalaat” ( 36 ) . Deze Chinese onderneming alleen heeft bijna vijf keer de jaarlijkse productiecapaciteit van de bedrijfstak van de Unie. Gezien de omvang van de kapitaalinvestering die nodig was om deze enorme operatie op te zetten, achtte de indiener van het verzoek het waarschijnlijk dat de onderneming banden heeft met de centrale of lokale Chinese overheid en de CCP. (92) Op de website van Shandong Fengyuan Chemical Co., Ltd wordt ook vermeld dat de onderneming erkend is als nationale hoogtechnologische onderneming en technologiecentrum voor ondernemingen van de provincie Shandong. In september 2011 heeft het departement Wetenschap en Technologie van de provincie Shandong van de provinciale overheid het O&O-centrum van de onderneming als “technologisch centrum voor onderzoek inzake oxaalzuur van Shandong” erkend. De onderneming heeft ook de eretitels van “14e nieuwe toonaangevende onderneming van de Chinese economie”, “verdienstelijke onderneming van de provincie Shandong van Fumin Xinglu” en “onderneming die nationale eenheid en vooruitgang van de provincie Shandong aantoont” ontvangen, waarmee nogmaals de banden tussen de onderneming en de provinciale overheid worden geïllustreerd. (93) Evenzo meldde de indiener van het verzoek dat Tongliao Jinmei Chemical Company, die is gevestigd in de regio Binnen-Mongolië, een geschatte jaarlijkse productiecapaciteit van 100 000 ton voor oxaalzuur heeft, waarbij de omvang van de investering en het kapitaal die nodig zijn voor de bouw van een dergelijke grote fabriek wijst op het bestaan van vergelijkbare mogelijke banden met en invloeden en zeggenschap door de centrale of lokale Chinese overheid en de CCP. (94) Ten tweede stelt de aanwezigheid van de staat in ondernemingen die oxaalzuur produceren de overheid in staat zich te mengen in prijzen en/of kosten. De regels voor de oprichting van CCP-organisaties in elke onderneming zijn immers ook van toepassing op producenten van oxaalzuur en de leveranciers van hun basisproducten ( 37 ) . (95) Tongliao Jinmei is gevestigd in Binnen-Mongolië, een regio waarvan in het verleden is vastgesteld dat zij via de partijorganisatie overheidsbanden oplegde, zelfs aan ogenschijnlijk particuliere ondernemingen. In een recent onderzoek heeft de Commissie aan het licht gebracht dat een vermeende particuliere onderneming in die regio verplicht was een partijafdeling binnen de onderneming op te richten. Later heeft het plaatselijke comité de oprichting van het partijcomité van de onderneming formeel “goedgekeurd” en moesten ook verbonden dochterondernemingen een partijcomité van het tweede niveau met verbonden afdelingen oprichten ( 38 ) . (96) Met name in de oxaalzuursector staat een aanzienlijk deel van de ondernemingen nog steeds onder beleidstoezicht van de Chinese overheid, hoewel relatief weinig ondernemingen in handen zijn van de staat. Zo werd op de website van Shandong Fengyuan Chemical Co., Ltd in maart 2023 het volgende vermeld: “De plaatsvervangende burgemeester van Zaozhuang, Huo Gaoyuan, heeft, vergezeld van personeel van het wetenschaps- en technologiebureau van Zaozhuang, het financieel bureau, het comité voor economische informatie, de People’s Bank enz. de ontwikkeling van de industriële economie van het district Taierzhuang gecontroleerd. Ook onze onderneming werd bezocht. Samen met de voorzitter van de raad van bestuur, Zhao Guanghui, bezochten de leiders de fabriek en luisterden zij naar het verslag over de situatie, het proces van de beursgang en het plan voor de ontwikkeling van onze onderneming. Hoewel [voorzitter] Huo de economische resultaten en brede vooruitzichten van onze onderneming prees, stelde hij ook veel hogere eisen aan productieveiligheid, personeelsopleiding en de technologische innovatie van onze onderneming”. (97) Ten derde bevoordeelt de Chinese overheid via discriminerend beleid en discriminerende maatregelen binnenlandse leveranciers en oefent zij anderszins invloed uit op de vrije marktwerking. (98) De bedrijfstak voor oxaalzuur wordt door de Chinese overheid van strategisch belang geacht, omdat deze in de VRC steeds meer wordt ingezet voor de ontwikkeling van stoffen die worden gebruikt bij de winning of het smelten van zeldzame aardmetalen ( 39 ) . De vraag naar zeldzame aardmetalen neemt toe in alle eindgebruiksectoren, zoals de automobiel- en de elektronicasector. (99) Volgens haar website is Shandong Fengyuan Chemical Co., Ltd ook erkend als nationale hoogtechnologische onderneming en technologiecentrum voor ondernemingen van de provincie Shandong ( 40 ) . Het lijkt erop dat de onderneming dankzij deze status in aanmerking komt voor het Chinese programma voor hoogtechnologische en op nieuwe technologie gerichte ondernemingen (High and New Technology Enterprise — HNTE), dat gekwalificeerde bedrijfsvestigingen een vennootschapsbelastingtarief van 15 % (tegenover het standaardtarief van 25 %) biedt, ongeacht het type investering van de onderneming. De HNTE-status wordt door de provinciale belastingdienst verleend voor bedrijfsfaciliteiten die in de desbetreffende provincie zijn gelegen, in dit geval blijkbaar de provincie Shandong ( 41 ) . (100) Dergelijke erkenningen wijzen vaak ook op de subsidiabiliteit van aanzienlijke bedragen aan centrale en provinciale financiële steun in de vorm van subsidies ( 42 ) . (101) Andere verstoringen vloeien voort uit de voordelen die worden toegekend in het kader van programma’s van centrale en lokale overheden voor industriële of chemische parken en in toenemende mate voor zogenaamde gebieden voor hoogtechnologische industriële ontwikkeling. Volgens de websites van de ondernemingen is Shandong Fengyuan gevestigd in de economische ontwikkelingszone van Shandong Taierzhuang, in de provincie Shandong, is Qingzhou Peng Bo Chemicals Co., Ltd gevestigd in de economische ontwikkelingszone van Qingzhou City, in de provincie Shandong en is Shijiazhuang Taihe Chemicals Co. Ltd gevestigd in het industriegebied Douyu, in de provincie Shijiazhuang. (102) Chemische producenten die in dit soort industriegebieden zijn gevestigd, komen normaliter ook in aanmerking voor overheidssteun, aangezien alle ondernemingen in dit industriegebied onderworpen zijn aan de mededeling inzake gestandaardiseerd beheer van concentratiegebieden voor de chemische industrie, teneinde de chemische industriegebieden van de provincie te versterken ( 43 ) . (103) Ten vierde is de chemische sector, net als elke andere sector van de Chinese economie, onderhevig aan de verstoringen die voortvloeien uit de discriminerende toepassing of ontoereikende handhaving van de Chinese faillissements-, vennootschaps- en eigendomsregels. De overweging van de Commissie in het rapport over de VRC betreffende de Chinese faillissements- en eigendomswetgeving lijkt ook volledig van toepassing te zijn op de sector oxaalzuur ( 44 ) . (104) Ten vijfde staan ook in de chemische sector de loonkosten zowel direct (bij het vervaardigen van het onderzochte product of de belangrijkste basisproducten) als indirect (bij het krijgen van toegang tot kapitaal of basisproducten van ondernemingen die aan hetzelfde arbeidsrechtstelsel onderworpen zijn) bloot aan verstoringen ( 45 ) . (105) Ten zesde hebben producenten van oxaalzuur toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat. Het financiële stelsel van de VRC wordt gedomineerd door handelsbanken in eigendom van de staat. (106) De Chinese overheid heeft ook recent verduidelijkt dat zelfs particuliere commerciële bankbeslissingen onder toezicht van de CCP moeten staan en in overeenstemming moeten blijven met het nationale beleid. Een van de drie overkoepelende doelstellingen van de staat met betrekking tot de governance van het bankwezen is nu het versterken van de leidende positie van de partij in de bank- en verzekeringssector, ook met betrekking tot operationele en managementkwesties in ondernemingen. De Chinese regelgevende commissie voor het bank- en verzekeringswezen (China Banking and Insurance Regulatory Commission — CBIRC) heeft op 28 augustus 2020 een driejarig actieplan ter verbetering van de corporate governance in de bank- en verzekeringssectoren (2020-2022) gepubliceerd ( 46 ) . In het plan wordt opgedragen “verder te handelen in de geest van de keynotespeech van secretaris-generaal Xi Jinping over de te boeken vooruitgang bij de hervorming van de corporate governance in de financiële sector”. Bovendien is afdeling II van het plan gericht op het bevorderen van de organische integratie van de partijleiding in corporate governance: “Wij laten de integratie van het leiderschap van de Partij in het ondernemingsbestuur systematischer, gestandaardiseerder en meer op basis van procedures verlopen […] Belangrijke operationele en managementkwesties moeten door het partijcomité zijn besproken voordat de raad van bestuur of de directie hierover een besluit neemt”. (107) De indiener van het verzoek voerde aan dat de voornoemde verstoringen systemisch zijn. De betrokkenheid van Chinese staatsondernemingen in de hele productieketen leidt derhalve tot aanzienlijke verstoringen in prijzen en productievolumes. (108) Voor de productie van oxaalzuur is een breed scala aan basisproducten nodig, waaronder suiker/maïs/zetmeel, chemische tussenproducten en grote hoeveelheden energie en water. Vanwege beperkingen die zijn opgelegd aan bijvoorbeeld de invoer van maïs, de verstoringen in de vorm van verhindering van een prijsverhoging voor chemische tussenproducten als basisproduct en uiteraard de noodzaak om lokaal energie en water aan te kopen, betrekken Chinese producenten van oxaalzuur al hun basisproducten in de VRC. Wanneer de producenten van oxaalzuur grondstoffen upstream inkopen of daarvoor een contract sluiten om de basisproducten te produceren, zijn de prijzen die zij betalen (en die als kosten worden geregistreerd) duidelijk blootgesteld aan dezelfde systemische verstoringen. (109) Bijgevolg kunnen niet alleen de binnenlandse verkoopprijzen van oxaalzuur niet worden gebruikt, maar zijn ook alle kosten voor basisproducten (met inbegrip van grondstoffen, energie, grond, financiering, arbeid enz.) aangetast, omdat de prijsvorming ervan wordt beïnvloed door aanzienlijk overheidsingrijpen. Dit betekent bijvoorbeeld dat een basisproduct dat zelf in de VRC is geproduceerd door de combinatie van een reeks productiefactoren aan verstoringen van betekenis onderhevig is. Hetzelfde geldt voor basisproducten voor basisproducten, bijvoorbeeld de omzetting van maïs in zetmeel voor later gebruik als grondstof voor de productie van oxaalzuur. Zo zetten leveranciers van die basisproducten bijvoorbeeld arbeidskrachten in die aan de verstoringen onderhevig zijn. Zij kunnen geld lenen dat onderhevig is aan de verstoringen in de financiële sector/kapitaaltoewijzing. Daarnaast zijn zij onderworpen aan het planningssysteem dat van toepassing is op alle overheidsniveaus en sectoren. (110) Concluderend voerde de indiener van het verzoek aan dat in de sector oxaalzuur sprake is van verstoringen van betekenis in de zin van artikel 2, lid 6 bis, van de basisverordening. (111) De Commissie heeft onderzocht of het wegens het bestaan van verstoringen van betekenis in de zin van artikel 2, lid 6 bis, punt b), van de basisverordening al dan niet passend was gebruik te maken van de binnenlandse prijzen en kosten in de VRC. De Commissie heeft dit gedaan op basis van het beschikbare bewijsmateriaal in het dossier. Het bewijsmateriaal in het dossier omvatte het bewijsmateriaal in het rapport en in de geactualiseerde versie ervan (“geactualiseerd rapport”) ( 47 ) , dat gebaseerd is op openbaar beschikbare bronnen en dat op 14 mei 2024 in het onderzoeksdossier is vrijgegeven. (112) Bij deze analyse is niet alleen gekeken naar het aanzienlijke overheidsingrijpen in de economie van de VRC in het algemeen, maar ook naar de specifieke marktsituatie in de sector met inbegrip van het betrokken product. De Commissie heeft deze bewijselementen verder aangevuld met haar eigen onderzoek naar de verschillende criteria die relevant zijn om het bestaan van verstoringen van betekenis in de VRC te bevestigen. 3.3.1.2.2.   Verstoringen van betekenis die de binnenlandse prijzen en kosten in de VRC beïnvloeden (113) Het Chinese economische stelsel is gebaseerd op het concept van een “socialistische markteconomie”. Dat concept is vastgelegd in de Chinese grondwet en bepaalt het economische bestuur van de VRC. Het kernbeginsel is “socialistische publieke eigendom van de productiemiddelen, namelijk eigendom van het gehele volk en collectieve eigendom van de werkende bevolking” ( 48 ) . (114) De staatseconomie wordt als de “leidende kracht van de nationale economie” beschouwd en de staat heeft de opdracht om “de consolidatie en groei ervan te waarborgen” ( 49 ) . Bijgevolg maakt de wijze waarop de Chinese economie is ingericht, niet alleen aanzienlijk overheidsingrijpen in de economie mogelijk, maar is dergelijk ingrijpen ook uitdrukkelijk voorgeschreven. Het gehele rechtsstelsel is doordrongen van de notie dat publieke eigendom superieur is aan particuliere eigendom en deze notie wordt in alle belangrijke wetgeving als algemeen beginsel benadrukt. (115) Het Chinese vermogensrecht vormt hiervan een voorbeeld bij uitstek: zij verwijst naar de eerste fase van het socialisme en geeft de staat de opdracht het fundamentele economische stelsel in stand te houden waarin de publieke eigendom een overheersende rol speelt. Andere vormen van eigendom worden getolereerd, waarbij de wet toelaat dat zij zich naast de staatseigendom ontwikkelen ( 50 ) . (116) Daarnaast wordt naar Chinees recht de socialistische markteconomie ontwikkeld onder leiding van de CCP. De structuren van de Chinese staat en van de CCP zijn op alle niveaus (juridisch, institutioneel, persoonlijk) met elkaar vervlochten en vormen een superstructuur waarin de rollen van de CCP en de staat niet van elkaar zijn te onderscheiden. (117) Na een wijziging van de Chinese grondwet in maart 2018 is de leidende rol van de CCP nog sterker op de voorgrond getreden, omdat die nu is bevestigd in de tekst van artikel 1 van de grondwet. (118) Achter de reeds bestaande eerste zin van de bepaling: “[h]et socialistische systeem is het fundamentele stelsel van de Volksrepubliek China”, is een nieuwe tweede zin ingevoegd, die luidt als volgt: “Het leiderschap van de Communistische Partij van China is het essentiële kenmerk van het socialisme met Chinese karakteristieken” ( 51 ) . Dit illustreert de onbetwiste en steeds toenemende zeggenschap van de CCP over het economische stelsel van de VRC. (119) Dit leiderschap en deze zeggenschap zijn inherent aan het Chinese stelsel en gaan veel verder dan de gebruikelijke situatie in andere landen waar de regeringen algemene macro-economische zeggenschap uitoefenen binnen de grenzen van de vrije marktwerking. (120) De Chinese staat hanteert een interventionistisch economisch beleid om zijn doelen na te streven, die niet zozeer een afspiegeling zijn van de heersende economische omstandigheden op een vrije markt, maar veeleer samenvallen met de politieke agenda van de CCP ( 52 ) . De interventionistische economische instrumenten die door de Chinese autoriteiten worden ingezet zijn talrijk en omvatten onder meer het systeem van industriële planning, het financiële systeem en regelgevingsinstrumenten. (121) Ten eerste — op het niveau van de algemene administratieve zeggenschap — wordt de richting van de Chinese economie bepaald door een complex systeem van industriële planning dat alle economische activiteiten in het land beïnvloed. Al deze plannen samen bestrijken een complete en complexe matrix van sectoren en transversale beleidsmaatregelen en zijn aanwezig op alle overheidsniveaus. (122) De plannen op provinciaal niveau zijn gedetailleerd, terwijl in de nationale plannen bredere doelen worden gesteld. In de plannen worden ook de middelen bepaald ter ondersteuning van de desbetreffende bedrijfstakken/sectoren, evenals de termijnen waarbinnen de doelstellingen moeten worden gehaald. Sommige plannen bevatten nog steeds expliciete productiestreefcijfers. (123) In het kader van de plannen worden afzonderlijke industriële sectoren en/of projecten aangewezen als (positieve of negatieve) prioriteiten in overeenstemming met de prioriteiten van de overheid en worden er specifieke ontwikkelingsdoelstellingen aan toegekend (industriële modernisering, internationale expansie enz.). (124) De marktdeelnemers, zowel particuliere als staatsondernemingen, moeten hun bedrijfsactiviteiten daadwerkelijk aanpassen aan de door het planningssysteem opgelegde realiteiten. Dit geldt niet slechts vanwege de bindende aard van de plannen, maar ook omdat de Chinese autoriteiten zich op alle overheidsniveaus aan het plansysteem houden en de aan hen verleende bevoegdheden dienovereenkomstig gebruiken, en de marktdeelnemers er aldus toe bewegen zich te houden aan de prioriteiten die in de plannen zijn gesteld (zie ook de overwegingen 155 tot en met 170) ( 53 ) . (125) Ten tweede — op het niveau van de toewijzing van financiële middelen — wordt het financiële systeem van de VRC gedomineerd door de handels- en beleidsbanken in staatseigendom. Die banken moeten hun kredietbeleid ontwikkelen en uitvoeren in overeenstemming met de doelstellingen van het industriebeleid van de overheid in plaats van zich in de eerste plaats te buigen over de economische merites van een bepaald project ( 54 ) . (126) Hetzelfde geldt voor de andere componenten van het Chinese financiële stelsel, zoals de aandelenmarkten, obligatiemarkten, private-equitymarkten enz. Ook deze onderdelen van de financiële sector zijn institutioneel en operationeel aldus opgezet dat zij niet gericht zijn op maximale doelmatigheid van de financiële markten maar op het waarborgen van zeggenschap en ingrijpen door de staat en de CCP ( 55 ) . (127) Ten derde — op het niveau van de regelgeving — neemt het overheidsingrijpen in de economie verschillende vormen aan. Regels omtrent overheidsopdrachten worden bijvoorbeeld regelmatig gebruikt om andere beleidsdoelstellingen na te streven dan economische doelmatigheid, waardoor het beginsel van marktwerking op dit gebied wordt ondermijnd. In de toepasselijke wetgeving is uitdrukkelijk bepaald dat overheidsopdrachten worden geplaatst om de verwezenlijking van in het overheidsbeleid vastgestelde doelstellingen te bevorderen. De aard van deze doelstellingen wordt echter niet omschreven, waardoor de besluitvormende organen over een ruime beoordelingsmarge beschikken ( 56 ) . (128) Ook op het gebied van investeringen behoudt de Chinese overheid aanzienlijke zeggenschap over en invloed op de bestemming en de omvang van zowel staats- als particuliere investeringen. Het doorlichten van investeringen evenals diverse prikkels, beperkingen en verboden met betrekking tot investeringen worden door de autoriteiten gebruikt als een belangrijk instrument ter ondersteuning van de doelstellingen van het industriebeleid, zoals de handhaving van de zeggenschap van de staat over belangrijke sectoren of de versterking van de binnenlandse industrie ( 57 ) . (129) Kortom, het Chinese economische model is gebaseerd op bepaalde fundamentele axioma’s die voorzien in grootschalig overheidsingrijpen en dit aanmoedigen. Dergelijk aanzienlijk overheidsingrijpen staat haaks op de vrije marktwerking en leidt tot een verstoring van de doeltreffende toewijzing van middelen volgens de marktbeginselen ( 58 ) . 3.3.1.2.3.   Verstoringen van betekenis overeenkomstig artikel 2, lid 6 bis, punt b), eerste streepje, van de basisverordening: het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze autoriteiten zeggenschap hebben, waarop deze beleidstoezicht uitoefenen of waarvoor deze beleidsadvies geven (130) In de VRC vormen ondernemingen die in handen zijn van de staat, waarover de staat zeggenschap heeft en/of waarop de staat beleidstoezicht uitoefent of waarvoor deze beleidsadvies geeft, een essentieel onderdeel van de economie. (131) De Chinese overheid en de CCP houden vast aan structuren waarmee hun blijvende invloed op ondernemingen, en met name staatsondernemingen, wordt verzekerd. De staat (en in veel opzichten ook de CCP) is niet alleen actief betrokken bij de formulering van het algemene economische beleid en het toezicht op de uitvoering ervan door individuele staatsondernemingen, maar doet ook zijn rechten gelden om deel te nemen aan de operationele besluitvorming van die staatsondernemingen. Dit gebeurt doorgaans door de roulatie van leidinggevend personeel tussen overheidsinstanties en staatsondernemingen, door de aanwezigheid van partijleden in de uitvoerende organen van staatsondernemingen en van partijcellen in ondernemingen, alsook door het vormgeven van de bedrijfsstructuur van de sector staatsondernemingen. In ruil daarvoor genieten staatsondernemingen een bijzondere status binnen de Chinese economie, wat een aantal economische voordelen inhoudt, zoals met name afscherming tegen concurrentie en preferentiële toegang tot relevante productiemiddelen, waaronder financiële middelen ( 59 ) . (132) De interventies van de CCP in de operationele besluitvorming zijn niet alleen de norm geworden in staatsondernemingen, maar ook in particuliere ondernemingen ( 60 ) , waarbij de CCP een leidende rol opeist ten aanzien van vrijwel elk aspect van de economie van het land. De invloed van de staat door middel van CCP-structuren binnen ondernemingen leidt er feitelijk toe dat marktdeelnemers onder zeggenschap en beleidstoezicht van de overheid staan, gezien de mate waarin de staats- en partijstructuren in de VRC zijn vervlochten. (133) De sector van het betrokken product wordt zowel door staatsondernemingen als door particuliere ondernemingen bediend. (134) Met name in de sector oxaalzuur is een deel van de ondernemingen in handen van de Chinese overheid. Uit het onderzoek bleek dat een van de belangrijkste exporteurs van oxaalzuur, Shandong Hualu Hengsheng Chemical Co., Ltd., voor een aanzienlijk deel in overheidshanden is ( 61 ) . (135) Evenzo maakt Tongliao Jinmei Chemical Co., Ltd. deel uit van de Danhua Chemical Technology Group, een staatsonderneming die op haar beurt daadwerkelijk onder zeggenschap staat van Danyang Municipal SASAC ( 62 ) . De onderneming werkt samen met de lokale overheid, zoals blijkt uit een artikel over capaciteitsuitbreiding en samenwerking met de gemeente Tongliao. Hierin staat namelijk het volgende te lezen: “De economische en technologische ontwikkelingszone van Tongliao is gericht op de ontwikkelingstrend en de marktvooruitzichten van de bedrijfstak voor afbreekbare materialen, biedt ten volle regionale comparatieve voordelen, breidt de chemische bedrijfstak voor steenkool en de maïsverwerkende industriële keten uit en stelt alles in het werk om nieuwe afbreekbare materialen te telen en in te voeren. [...] [t]er bevordering van de aanleg van het industriegebied voor nieuwe afbreekbare materialen is de economische en technologische ontwikkelingszone van Tongliao van plan om in totaal 10 miljard yuan te investeren en over een geplande oppervlakte van 4 670 acre te beschikken. Onder meer Tongliao Jinmei Chemical Co., Ltd., die is gefinancierd en gebouwd door de Chinese Academie van wetenschappen, Shanghai Jinmei Holdings en Danhua Technology, bestrijkt onder meer een gebied van 1 000 acre, met een totale investering van 4,04 miljard yuan, en beschikt over volledige ondersteunende faciliteiten, apparatuur en industriële processen om de productiecapaciteit van ethyleenglycol en oxaalzuur uit te breiden tot polyglycolinezuur, en heeft zich ertoe verbonden de grootste productiebasis voor op steenkool gebaseerde, onder invloed van polyglycolinezuur afbreekbare materialen in China op te bouwen. [...] In de toekomst zal de economische en technologische ontwikkelingszone van Tongliao afhankelijk zijn van de voordelen van het hulpbronnengebruik en de technologische pioniersvoordelen van de Jinmei Chemical Group om de industriële keten van afbreekbare nieuwe materialen aanzienlijk uit te breiden en te versterken” ( 63 ) . (136) Shandong Fengyuan Chemical Stock Co., Ltd. is daarentegen hoofdzakelijk in particuliere handen, met minder dan 1 % staatsparticipatie ( 64 ) , maar onderhoudt wel nauwe banden met de staat en de lokale overheid. Dit wordt in een artikel op de website van de onderneming bevestigd: “Tijdens de vergadering richtte het gemeentelijke partijcomité en het gemeentebestuur van Zaozhuang zich op het becommentariëren van ondernemingen en uitmuntende ondernemers met bijzondere bijdragen in de stad Zaozhuang in 2022. Zhao Guanghui, voorzitter van Fengyuan Co., Ltd., kreeg de titel van “uitmuntend ondernemer van de stad Zaozhuang in 2022”, behaalde een brevet van verdienste van tweede klasse en ontving een certificaat met medaille. Fengyuan heeft zich, onder de juiste leiding van het gemeentelijke partijcomité en het gemeentebestuur van Zaozhuang, gehouden aan de richtsnoeren van het gedachtegoed van Xi Jinping over het socialisme met Chinese kenmerken voor het nieuwe tijdperk en heeft actief een nieuw ontwikkelingsconcept uitgevoerd, waarbij de nadruk lag op de doelstelling “eerst de economie bevorderen en zich concentreren op het versterken van de industrie”, [...] door moeilijkheden te overwinnen, een voortrekkersrol te spelen en te innoveren, een gestage groei van ondernemingen tot stand te brengen en de industriële macht en de industriële welvaart van de stad te helpen bevorderen. [...] Fengyuan zal zich laten leiden door de geest van de mobilisatieconferentie voor de inspanningen van de stad om de industriële ontwikkeling naar sterke en levendige industrieën te verdiepen, doelstellingen en verantwoordelijkheden vast te stellen, benchmarks nauwkeurig in kaart te brengen, te streven naar een leidende positie, strategische kansen voor industriële ontwikkeling te benutten en efficiënte algemene plannen te maken voor de bouw van projecten en productie, terwijl de afdelingen O&O en bedrijfsvoering de aanzienlijke toename van de productie, inkomsten en belastingbetalingen zullen versnellen, waarbij aanzienlijke bijdragen worden geleverd aan “de versterking van de industrie, de heropleving van de industrie en de transformatie naar doorbraak” in de stad” ( 65 ) . (137) De Chinese overheid geeft ook advies voor ondernemingen door specifieke doelstellingen vast te stellen. Zo kondigden het ministerie van Financiën en het ministerie van Landbouw en Plattelandszaken in 2022 de belangrijkste beleidsmaatregelen voor 2022 aan, waarbij ondernemingen de volgende doelstellingen hebben: “[g]eïntegreerde ontwikkeling van de landbouwsector. Coördineren van de opzet en bouw van een aantal nationale moderne industriegebieden voor de landbouw, gunstige en karakteristieke industriële clusters en sterke agro-industriële gemeenten. De nadruk leggen op het waarborgen van de nationale voedselzekerheid en een doeltreffende voorziening van belangrijke landbouwproducten, met bijzondere aandacht voor rijst, tarwe, maïs, […] suiker, zuivel, facilitaire groenten enz. Andere karakteristieke landbouwproducten in overweging nemen. Een modern industrieel systeem op het platteland opzetten dat gebaseerd is op sterke industriële steden, industrieparken als motor en industriële clusters als ruggengraat, provinciale, gewestelijke en stedelijke indelingen, en gecoördineerde bevordering van punten, lijnen en gebieden, teneinde de kwaliteit en efficiëntie van de industriële ontwikkeling als geheel te verbeteren” ( 66 ) . (138) Bovendien moedigen de autoriteiten in de petrochemische en chemische sector de oprichting van clusters aan, onder meer ook om te profiteren van de onderlinge afhankelijkheid van verschillende chemische productieprocessen. In het 14e vijfjarenplan voor de ontwikkeling van de grondstoffenindustrie is namelijk bepaald dat “maatregelen worden genomen om toonaangevende ondernemingen groter en sterker te maken. Onder leiding van de markt en ondersteund door de overheid, zullen wij [...] dergelijke ondernemingen helpen bij het versnellen van transregionale fusies en reorganisaties, teneinde de sector sterker te concentreren en internationale activiteiten te vergemakkelijken. In sectoren zoals petrochemie en chemische stoffen [...] zullen wij een aantal baanbrekende ondernemingen bevorderen die aan het hoofd van het ecosysteem van de industriële keten met een groot concurrentievermogen zouden kunnen staan [...]” ( 67 ) . (139) Zeggenschap en beleidstoezicht van de overheid kunnen ook worden waargenomen op het niveau van de betrokken brancheorganisaties ( 68 ) . (140) Zo heeft de China Biotech Fermentation Industry Association ( 69 ) (“de CBFIA”) een dochterorganisatie die zich bezighoudt met organische zuren, waaronder het betrokken product valt. De CBFIA bepaalt in artikel 3 van haar statuten dat de organisatie “[e]en organisatie van de Communistische Partij van China opricht, partijactiviteiten verricht en de nodige voorwaarden stelt voor de activiteiten van de partijorganisatie. [...] Zij aanvaardt de professionele richtsnoeren, het toezicht en het beheer door de entiteiten die belast zijn met registratie en beheer, door entiteiten die belast zijn met partijopbouw en door de relevante administratieve afdelingen die belast zijn met het beheer van de industrie” ( 70 ) . Artikel 36 bepaalt voorts dat de persoon die verantwoordelijk is voor de brancheorganisatie moet voldoen aan voorwaarden zoals “[h]et leiderschap van de Communistische Partij van China eerbiedigen, steun verlenen aan het socialisme met Chinese karaktertrekken, resoluut uitvoering geven aan de lijn, de beginselen en het beleid van de partij, en goede politieke capaciteiten bezitten” ( 71 ) . (141) Evenzo streeft de China Chemical Environmental Protection Association (“CCEPA”) ( 72 ) volgens artikel 2 van haar statuten ernaar “bekendheid en uitvoering te geven aan nationaal industriebeleid, de industrie ten volle te dienen en industriële productie te bevorderen”. Bovendien richt de CCEPA volgens artikel 3 “een organisatie van de Communistische Partij van China op, voert zij partijactiviteiten uit en schept zij de nodige voorwaarden voor de activiteiten van de partijorganisatie” en aanvaardt zij net als de CBFIA “de zakelijke richtsnoeren, het toezicht en het beheer door de entiteiten die belast zijn met registratie en beheer, door entiteiten die belast zijn met partijopbouw en door de relevante administratieve afdelingen die belast zijn met het beheer van de industrie” ( 73 ) . Shandong Hualu Hengsheng Chemical Co., Ltd. behoort tot de leden van de CCEPA ( 74 ) . (142) Hieruit blijkt dat zelfs particuliere producenten in de sector van het betrokken product niet onder marktvoorwaarden kunnen opereren. Zowel staats- als particuliere ondernemingen in de sector staan immers onder beleidstoezicht en krijgen beleidsadvies. 3.3.1.2.4.   Verstoringen van betekenis volgens artikel 2, lid 6 bis, punt b), tweede streepje van de basisverordening: overheidsdeelneming in bedrijven, waardoor inmenging van de overheid in de prijzen of kosten mogelijk wordt (143) Naast de uitoefening van zeggenschap over de economie door het in handen hebben van staatsondernemingen en andere instrumenten, kan de Chinese overheid zich ook via overheidsaanwezigheid in ondernemingen in de prijzen en kosten mengen. Terwijl het recht van de relevante overheidsinstanties om belangrijk leidinggevend personeel in staatsondernemingen te benoemen en te ontslaan, zoals voorzien in de Chinese wetgeving, kan worden beschouwd als afspiegeling van de corresponderende eigendomsrechten ( 75 ) , vormen daarnaast cellen van de CCP in ondernemingen — niet alleen in staatsondernemingen maar ook in particuliere ondernemingen — een belangrijk kanaal door middel waarvan de staat zich in de besluitvorming van ondernemingen kan mengen. (144) Volgens het Chinese vennootschapsrecht moet in elke onderneming een CCP-organisatie in het leven worden geroepen (met ten minste drie CCP-leden zoals bepaald in de statuten van de CCP ( 76 ) ) en moet de onderneming de nodige voorwaarden scheppen voor de activiteiten van de partijorganisatie. (145) Deze eis lijkt in het verleden niet altijd te zijn gevolgd of strikt te zijn gehandhaafd. In elk geval sinds 2016 echter heeft de CCP haar aanspraken op zeggenschap bij zakelijke beslissingen in ondernemingen nadrukkelijk als politiek beginsel ( 77 ) doen gelden, onder meer door druk uit te oefenen op particuliere ondernemingen om “vaderlandslievendheid” voorop te stellen en zich naar de partijlijn te voegen ( 78 ) . (146) In 2017 werd al bericht dat in 70 % van de circa 1,86 miljoen ondernemingen in particuliere eigendom partijcellen aanwezig waren, en dat er toenemende druk was om de CCP-organisaties het laatste woord te laten hebben bij de zakelijke besluitvorming in de betrokken ondernemingen ( 79 ) . Deze voorschriften zijn van algemene toepassing in de gehele Chinese economie, in alle sectoren, ook op producenten van het betrokken product en de leveranciers van de basisproducten ervan. (147) Daarnaast werd op 15 september 2020 een document bekendgemaakt met als titel “Richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren” (“de richtsnoeren”) ( 80 ) , waarin de rol van de partijcomités in particuliere ondernemingen verder werd uitgebreid. (148) In afdeling II.4 van de richtsnoeren staat het volgende: “[w]ij moeten de algemene capaciteit van de Partij om sturing te geven aan activiteiten van het Eenheidsfront in de particuliere sector vergroten en de werkzaamheden op dit gebied op doeltreffende wijze opvoeren”; en in afdeling III.6 staat: “[w]ij moeten de aanwezigheid van de Partij in particuliere ondernemingen verder opvoeren en de partijcellen in staat stellen hun rol als bastion doeltreffend te vervullen en de partijleden in staat stellen hun rol als voorhoede en pioniers te spelen”. De richtsnoeren benadrukken zo de rol van de CCP in ondernemingen en andere entiteiten van de particuliere sector en trachten deze te versterken ( 81 ) . (149) Het onderzoek heeft bevestigd dat overlappingen tussen managementfuncties en het CCP-lidmaatschap/partijfuncties ook in de sector van het betrokken product voorkomen. (150) Zo wordt in artikel 1.13 van de statuten van Shandong Fengyuan Chemical Stock Co., Ltd het volgende bepaald: “Overeenkomstig de bepalingen van de grondwet van de Communistische Partij van China richt de onderneming organisaties van de Communistische Partij op en verricht zij partijactiviteiten. De onderneming voorziet in de nodige voorwaarden voor de activiteiten van partijorganisaties” ( 82 ) . De onderneming wordt met name ook beïnvloed door lokale overheidsinstanties, zoals blijkt uit overweging 136. (151) Evenzo bepaalt artikel 12 van de statuten van Danhua Chemical Technology Group het volgende: “De onderneming richt organisaties van de Communistische Partij op en voert partijactiviteiten uit overeenkomstig de bepalingen van de statuten van de Communistische Partij van China. De partijorganisatie van de onderneming formuleert specifieke regels voor de uitvoering van de werkzaamheden op basis van de eisen van de hogere partijorganisatie, bepaalt de richting, beheert de algemene situatie en bevordert de uitvoering. Wanneer de onderneming over belangrijke kwesties beslist, moet zij vooraf de mening van de partijorganisatie aanhoren. De onderneming schept de nodige voorwaarden voor de activiteiten van de partijorganisatie” ( 83 ) . (152) Bovendien is de directeur van Danhua Chemical Technology Group tegelijkertijd adjunct-secretaris van het partijcomité van Tongliao Jinmei Chemical Co., Ltd en lid van het partijcomité en adjunct-secretaris van de tuchtinspectie van Jiangsu Danhua Group Co., Ltd. (153) De voorzitter van Hualu Hengsheng Chemical Co., Ltd. is tevens secretaris van het partijcomité en de inmenging van de CCP in de zakelijke beslissingen blijkt uit de website van de onderneming, die de rol van de partij binnen de groep als volgt beschrijft: “De partijafdeling van het productiedepartement is een van de belangrijkste basisafdelingen van Hualu Hengsheng. Zij biedt krachtige steun aan de veilige en stabiele productie van de onderneming op lange termijn, legt een solide basis voor slanke en efficiënte activiteiten, en levert een bijzondere bijdrage aan het boeken van economische voordelen” ( 84 ) . (154) Verder hebben de aanwezigheid en het ingrijpen van de staat op de financiële markten en bij de levering van grondstoffen en basisproducten een extra verstorend effect op de markt ( 85 ) . De aanwezigheid van de staat in ondernemingen, in de sector oxaalzuur en andere sectoren (zoals de financiële sector en de sector voor basisproducten) maakt het de Chinese overheid dus mogelijk zich in de prijzen en kosten te mengen. 3.3.1.2.5.   Verstoringen van betekenis overeenkomstig artikel 2, lid 6 bis, punt b), derde streepje, van de basisverordening: discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden (155) De koers van de Chinese economie wordt in aanzienlijke mate bepaald door een uitgebreid planningssysteem waarin prioriteiten worden gesteld en waarin de doelstellingen worden voorgeschreven waar de centrale, provinciale en lokale overheden zich op moeten concentreren. Op alle overheidsniveaus bestaan plannen die vrijwel alle economische sectoren bestrijken. De bij de planningsinstrumenten bepaalde doelstellingen zijn van bindende aard en de autoriteiten op elk bestuurlijk niveau houden toezicht op de uitvoering van de plannen door het desbetreffende lagere overheidsniveau. (156) Over de gehele linie leidt het planningssysteem in de VRC ertoe dat er middelen worden toegewezen aan sectoren die door de overheid als strategisch of anderszins politiek belangrijk zijn bestempeld, in plaats van dat de toewijzing plaatsvindt in overeenstemming met de marktkrachten ( 86 ) . (157) De Chinese autoriteiten hebben een aantal beleidsmaatregelen vastgesteld die de werking van de sector van het betrokken product sturen. (158) De belangrijke beleidsmaatregelen voor 2022 van het ministerie van Financiën en het ministerie van Landbouw en Plattelandszaken (zie overweging 137) bevatten ook de volgende bepalingen die van invloed zijn op de werking van de sector: “[d]e staat zal beleid blijven uitvoeren zoals subsidies voor producenten van maïs en sojabonen, subsidies voor rijst en stimulansen voor grote graanproducerende districten, teneinde de doeltreffendheid van de structurele hervormingen aan de aanbodzijde in de landbouw te consolideren en de nationale voedselzekerheid te waarborgen” of “[t]e voorzien in beloningen voor belangrijke zaadproducerende districten. Het toepassingsgebied van de steun voor belangrijke zaadproducerende districten op het gebied van rijst, tarwe en maïs [...] uitbreiden en de transformatie en modernisering van de zaaigoedindustrie bevorderen” ( 87 ) . (159) Het 14e vijfjarenplan ter bevordering van de modernisering van de landbouw en de plattelandsgebieden ( 88 ) heeft tot doel “het beleid ter ondersteuning van de graanproductie te verbeteren. De subsidies van graanproducenten te stabiliseren, het beleid inzake minimumaankoopprijzen voor rijst en tarwe en het subsidiebeleid voor maïs- en sojaboonproducenten te verbeteren. Het compensatiemechanisme voor de belangen van belangrijke graanproducerende gebieden te verbeteren en het ondersteunende beleidssysteem voor belangrijke graanproducerende districten te bevorderen” ( 89 ) . Verder versterkt het “de capaciteitsopbouw voor innovatie op het gebied van landbouwwetenschap en -technologie. De nadruk zal liggen op gebieden als biologische teelt, biologische veiligheid, hulpbronnen en milieu, intelligente landbouwmachines, intensieve verwerking van landbouwproducten en het creëren van groene basisproducten, waarvoor een nieuwe reeks belangrijke faciliteiten en apparatuur voor landbouwwetenschap en -technologie, belangrijke laboratoria, landbouwwetenschappelijke waarnemings- en proefstations zullen worden gebouwd” ( 90 ) . (160) Het ministerie van Landbouw publiceerde bovendien in december 2018, samen met 15 overheidsdiensten, een mededeling van verschillende beleidsmaatregelen ter ondersteuning van de hoogwaardige ontwikkeling van de intensieve verwerking van landbouwproducten: “Optimaliseren van de industriële structuur van de sector. Coördineren en bevorderen van een gecoördineerde ontwikkeling van intensieve verwerking, primaire verwerking en integrale verwerking van landbouwproducten, aansluiten met upstream- en downstreamindustrieën zoals de productie van speciale grondstoffen, opslaglogistiek (met inbegrip van koudeketenlogistiek) en het verbruik op de markt, en integratie met voeding en gezondheid, recreatief toerisme, onderwijs en cultuur, en bescherming van de gezondheid. Het is organisch gecombineerd en sterk geïntegreerd met plattelandsindustrieën zoals e-handel. Regelmatig monitoren en analyseren van de inrichting van de productiecapaciteit met betrekking tot de intensieve verwerking en het uitgebreide gebruik van agrarische bulkproducten, richting geven aan de transformatie van overtollige productiecapaciteit en versnellen van de aanvulling van tekortschietende productiecapaciteit, alsmede optimaliseren van de inrichting van de industriële keten. Vergroten van de toegevoegde waarde van de verwerking van maïs, met name van maïsverwerkingsproducten in het noordoosten van de VRC, en versnellen van de ontwikkeling van een alomvattende verwerking en gebruik van stro en maïskolfspil” ( 91 ) . (161) Relevant beleid is niet alleen te vinden in de landbouwsector, maar ook in de chemische sector. (162) In het leidend advies over de bevordering van de hoogwaardige ontwikkeling van de petrochemische en chemische industrie tijdens de looptijd van het 14e vijfjarenplan (“het leidend advies”) wordt benadrukt dat “de transformatie en modernisering van traditionele industrieën moeten worden versneld en dat nieuwe chemische materialen en fijnere chemische stoffen krachtig moeten worden ontwikkeld. De digitale transformatie van de industrie moet worden versneld en de vooruitgang van de VRC van een groot petrochemisch en chemisch land naar een sterk petrochemisch en chemisch land moet worden bevorderd” ( 92 ) . (163) De bovengenoemde doelstellingen worden nader uitgewerkt in de volgende afdelingen van het leidend advies. Zo zijn de uitgevende autoriteiten voornemens “[o]ndernemingen bij te staan om het voortouw te nemen bij de vorming van samenwerkingsorganisaties voor innovatie, zoals allianties voor technologische innovatie in de industrie en upstream- en downstreamsamenwerkingsmechanismen, en steun te verlenen aan de rationele opzet van lokale overheden om regionale innovatiecentra en proefbases op te bouwen”, teneinde “[k]erntechnologieën te ontwikkelen en de dynamiek van innovatie en ontwikkeling te vergroten, [...] doorbraken op het gebied van sleuteltechnologieën te versnellen” ( 93 ) . Bovendien moet de chemische sector “[zich toespitsen] op strategische opkomende industrieën zoals informatietechnologie van de nieuwe generatie, biotechnologie, nieuwe energie en hoogwaardige apparatuur, de specificaties van materiaalvariëteiten uitbreiden [...] en de ontwikkeling van hoogwaardige polyolefinen, elektronische chemicaliën, industriële speciale gassen, hoogwaardige rubber- en kunststofmaterialen, hoogwaardige vezels, biogebaseerde materialen, speciale smeermiddelen en vetten en andere producten versnellen” ( 94 ) . (164) Het stimuleert economische actoren om “de biochemische industrie actief te ontwikkelen en de ontwikkeling van enzymen die nodig zijn voor het gebruik van biomassa en bioraffinage op basis van biologische hulpbronnen aan te moedigen” ( 95 ) . (165) Op provinciaal niveau worden de beleidsdoelstellingen en bijbehorende ondersteunende instrumenten specifieker en doelgerichter. (166) Volgens het 14e vijfjarenplan van Hebei inzake strategische en opkomende industrieën ( 96 ) zullen de overheidsinstanties de industriële structuur van de sector als volgt vormgeven: “Het tempo van innovatie en ontwikkeling van de bio-industrie versnellen. [...] De sectoren voor biofermentatie, biogebaseerde producten en specifieke biologische producten krachtig ontwikkelen en de geïntegreerde toepassing van biotechnologie op het gebied van geneeskunde, chemische industrie, materialen, intensieve voedselverwerking en nieuwe energie bevorderen. De voordelen van aminozuren, zetmeelsuikers, enzympreparaten, vitaminen en andere producten consolideren en verbeteren, en nieuwe biologische materialen ontwikkelen, zoals vezels van biologische oorsprong, biogebaseerde chemicaliën, biogebaseerde kunststoffen en biogebaseerd rubber” ( 97 ) . (167) In Heilongjiang, en met name in het district Qinggang, “beschouwen het partijcomité en het bestuur van het district Qinggang de maïsverwerkende industrie sinds 2021 als ‘project nr. 1’ en hebben zij alles in het werk gesteld om een industriële keten van maïs als pijler in het district op te bouwen, waarbij de nadruk ligt op maïszetmeel als grondstof, en de industriële intensieve verwerkingsketen zal worden gericht op suikers, zuren en alcoholen. De richting van de biogeneeskunde wordt verder uitgebreid” ( 98 ) . (168) Voorts heeft Shandong in 2024 belangrijke beleidsmaatregelen uitgestippeld om de maïsindustrie te bevorderen, te moderniseren en te ontwikkelen ( 99 ) , waarbij aanzienlijke belastingsteun voor onderzoek en ontwikkeling werd verleend. (169) Met deze en andere middelen stuurt en controleert de Chinese overheid derhalve vrijwel elk aspect van de ontwikkeling en werking van de sector, evenals de upstreambasisproducten. (170) Samengevat heeft de Chinese overheid maatregelen getroffen om marktdeelnemers ertoe te bewegen te voldoen aan de doelstellingen van het overheidsbeleid voor de sector. Dergelijke maatregelen belemmeren de vrije marktwerking. 3.3.1.2.6.   Verstoringen van betekenis overeenkomstig artikel 2, lid 6 bis, punt b), vierde streepje, van de basisverordening: het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving (171) Volgens de informatie in het dossier slaagt het Chinese systeem voor faillissementen er niet in zijn belangrijkste doelstellingen te verwezenlijken, zoals een billijke vereffening van vorderingen en schulden en de bescherming van de wettelijke rechten en belangen van crediteuren en debiteuren. Dit lijkt zijn oorsprong te hebben in het feit dat het Chinese faillissementsrecht, ook al berust het formeel op beginselen die gelijkenis vertonen met de beginselen van het overeenkomstige recht in andere landen dan de VRC, wordt gekenmerkt door structureel ontoereikende handhaving. (172) Het aantal faillissementen is nog altijd opvallend laag in verhouding tot de omvang van de economie van het land, niet in de laatste plaats doordat de insolventieprocedures lijden aan een aantal tekortkomingen die in de praktijk ontmoedigen om een faillissementsaanvraag in te dienen. Bovendien blijft de staat een vooraanstaande en actieve rol in de insolventieprocedures spelen, met vaak een directe invloed op de uitkomst ervan ( 100 ) . (173) Daarnaast zijn de tekortkomingen van het systeem van eigendomsrechten met name evident met betrekking tot de eigendom van grond en grondgebruiksrechten in de VRC ( 101 ) . Alle grond is eigendom van de staat (collectieve landbouwgrond en stedelijke grond in staatseigendom). De toewijzing ervan is volledig in handen van de staat. Er zijn wettelijke bepalingen waarmee wordt beoogd de rechten op het gebruik van grond op transparante wijze en tegen marktprijzen toe te wijzen, bijvoorbeeld door de invoering van biedprocedures. Het komt echter regelmatig voor dat deze bepalingen niet worden nageleefd, waarbij sommige kopers hun grond kosteloos of tegen een lagere prijs dan de marktprijs verkrijgen ( 102 ) . Bovendien streven de autoriteiten bij het toewijzen van grond vaak specifieke politieke doelen na, waaronder de uitvoering van de economische plannen ( 103 ) . (174) Net als in andere sectoren van de Chinese economie zijn de producenten van het betrokken product onderworpen aan de gewone regels van de Chinese faillissements-, vennootschaps- en eigendomswetgeving. Dit heeft tot gevolg dat deze ondernemingen tevens te maken hebben met verstoringen van bovenaf die het gevolg zijn van de discriminerende toepassing of ontoereikende handhaving van de faillissements- en eigendomswetgeving. Op basis van het beschikbare bewijsmateriaal blijken deze overwegingen ook volledig van toepassing te zijn op de sector van het betrokken product. Uit het onderhavige onderzoek is niets naar voren gekomen dat deze bevindingen ter discussie stelt. (175) In het licht van het bovenstaande heeft de Commissie geconcludeerd dat in de sector van het betrokken product sprake was van discriminerende toepassing of ontoereikende handhaving van de faillissements- en eigendomswetgeving. 3.3.1.2.7.   Verstoringen van betekenis overeenkomstig artikel 2, lid 6 bis, punt b), vijfde streepje, van de basisverordening: verstoringen van loonkosten (176) Een systeem van marktgebaseerde lonen kan zich in de VRC niet volledig ontwikkelen, omdat het recht op collectieve organisatie van werknemers en werkgevers wordt belemmerd. De VRC heeft een aantal kernverdragen van de Internationale Arbeidsorganisatie (IAO), met name die inzake de vrijheid van vereniging en collectieve onderhandelingen, niet geratificeerd ( 104 ) . (177) Krachtens het nationale recht is er slechts één vakbondsorganisatie actief. Deze organisatie is echter onvoldoende onafhankelijk van de overheidsinstanties en zij is slechts in beperkte mate bij collectieve onderhandelingen en de bescherming van de rechten van werknemers betrokken ( 105 ) . Bovendien wordt de mobiliteit van werknemers in de VRC beperkt door het systeem van registratie van huishoudens, dat de toegang tot het volledige scala van socialezekerheids- en andere voorzieningen beperkt tot de lokale inwoners van een bepaald administratief gebied. (178) Dit leidt er doorgaans toe dat werknemers die niet als lokale ingezetene zijn geregistreerd, zich in een kwetsbare werkgelegenheidssituatie bevinden en een lager inkomen ontvangen dan de houders van de ingezetenenregistratie ( 106 ) . Deze bevindingen leiden tot verstoring van de loonkosten in de VRC. (179) Er is geen bewijsmateriaal ingediend waaruit blijkt dat de sector oxaalzuur niet onderworpen zou zijn aan het beschreven Chinese arbeidsrechtstelsel. De sector staat derhalve bloot aan verstoringen van de loonkosten, zowel direct (bij het vervaardigen van het betrokken product of de belangrijkste grondstof voor de vervaardiging ervan) als indirect (bij het krijgen van toegang tot kapitaal of basisproducten van ondernemingen die in de VRC aan hetzelfde arbeidsrechtstelsel onderworpen zijn). 3.3.1.2.8.   Verstoringen van betekenis overeenkomstig artikel 2, lid 6 bis, punt b), zesde streepje, van de basisverordening: toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat (180) De toegang tot kapitaal voor ondernemingen in de VRC is onderhevig aan diverse verstoringen. (181) Ten eerste wordt het Chinese financiële stelsel gekenmerkt door de sterke positie van staatsbanken ( 107 ) , die bij het verschaffen van toegang tot financiering andere criteria dan de economische levensvatbaarheid van een project hanteren. Net als niet-financiële staatsondernemingen blijven de banken verbonden met de staat, niet alleen via de eigendomsrelatie maar ook via persoonlijke betrekkingen (de hoogste bestuurders van de grote financiële instellingen in handen van de overheid worden in laatste instantie door de CCP benoemd) ( 108 ) , en zij voeren geregeld het beleid van de Chinese overheid uit. (182) In het leidend advies wordt ook het scala aan ondersteunende instrumenten en beleidsmaatregelen beschreven die worden gebruikt om de doelstellingen van het industriebeleid na te streven: “[o]ndersteunend beleid verbeteren. De coördinatie tussen fiscaal, financieel, regionaal, investerings-, in- en uitvoer-, energie-, milieu-, prijs- en ander beleid en industriebeleid versterken. Nationale samenwerkingsplatforms voor industrie en financiering betrekken en banden tussen banken en ondernemingen en samenwerking tussen industrie en financiën bevorderen. [...]” ( 109 ) . (183) Hiermee voldoen de banken aan een uitdrukkelijke wettelijke verplichting om te handelen in overeenstemming met de behoeften van de nationale economische en sociale ontwikkeling en overeenkomstig het industriebeleid van de staat ( 110 ) . (184) Hoewel wordt erkend dat in diverse wettelijke bepalingen is vastgesteld dat het normale gedrag van banken en de prudentiële regels, zoals de noodzaak om de kredietwaardigheid van de kredietnemer te onderzoeken, moeten worden geëerbiedigd, wijst het overgrote deel van het bewijsmateriaal, waaronder de bevindingen van handelsbeschermingsonderzoeken, erop dat deze bepalingen bij de toepassing van de verschillende rechtsinstrumenten slechts een secundaire rol spelen. (185) Zo heeft de Chinese overheid verduidelijkt dat zelfs particuliere commerciële bankbeslissingen onder toezicht van de CCP moeten staan en in overeenstemming moeten blijven met het nationale beleid. Een van de drie overkoepelende doelstellingen van de staat met betrekking tot de governance van het bankwezen is nu het versterken van de leidende positie van de partij in de bank- en verzekeringssector, ook met betrekking tot operationele en managementkwesties ( 111 ) . Ook moet bij de criteria voor prestatie-evaluatie van commerciële banken nu in het bijzonder rekening worden gehouden met de wijze waarop entiteiten “de nationale ontwikkelingsdoelstellingen en de reële economie dienen”, en met name hoe zij “strategische en opkomende industrieën ten dienste staan” ( 112 ) . (186) Voorts zijn obligatie- en kredietratings dikwijls om verscheidene redenen verstoord, onder meer omdat de risicobeoordeling wordt beïnvloed door het strategische belang dat een bedrijf voor de Chinese overheid heeft, en door de kracht die uitgaat van een impliciete garantie van de overheid ( 113 ) . Daarbij komen nog aanvullende bestaande regels, die geldmiddelen naar sectoren leiden die volgens de overheid moeten worden gestimuleerd of anderszins als belangrijk zijn aangemerkt ( 114 ) . Dit leidt ertoe dat er gemakkelijker leningen worden verstrekt aan staatsondernemingen, grote particuliere bedrijven met goede connecties en bedrijven in belangrijke industriële sectoren, wat impliceert dat de beschikbaarheid en de kosten van kapitaal niet voor alle spelers op de markt gelijk zijn. (187) Ten tweede worden de kredietkosten kunstmatig laag gehouden om de groei van investeringen te stimuleren. Dit heeft geleid tot een buitensporig gebruik van kapitaalinvesteringen met steeds lagere rendementen. Dit wordt geïllustreerd door de toename van de schulden van de ondernemingen in de overheidssector ondanks een scherpe daling van de winstgevendheid, waaruit blijkt dat de mechanismen in het bankwezen niet volgens normale commerciële beginselen reageren. (188) Ten derde zijn de prijssignalen, ondanks de liberalisering van de nominale rente in oktober 2015, nog steeds niet het resultaat van de vrije marktwerking, maar worden zij beïnvloed door verstoringen die door de overheid zijn veroorzaakt. Ten minste een derde van alle leningen werd eind 2018 nog steeds tegen of onder het benchmarktarief verstrekt ( 115 ) . De officiële media in de VRC hebben in 2020 gemeld dat de CCP heeft opgeroepen om “de marktrente voor leningen naar beneden bij te sturen” ( 116 ) . Kunstmatig lage rentetarieven leiden tot te lage prijzen en daarmee tot buitensporig gebruik van kapitaal. (189) De algehele kredietgroei in de VRC duidt erop dat de toewijzing van kapitaal minder doeltreffend plaatsvindt dan voorheen, zonder aanwijzingen voor kredietrestricties die in een niet-verstoorde marktomgeving te verwachten zouden zijn. Als gevolg hiervan is het aantal niet-renderende leningen snel gestegen. De Chinese overheid heeft er een aantal malen voor gekozen wanbetalingen te voorkomen, wat heeft geleid tot het ontstaan van “zombie”-ondernemingen, of de eigendom van de schuld over te dragen (bv. via fusies of schuldconversies), zonder dat daarbij noodzakelijkerwijs het totale schuldprobleem werd verholpen of de onderliggende oorzaken van dat probleem werden weggenomen. (190) In essentie wordt het stelsel voor ondernemingskredieten in de VRC, ondanks de stappen die zijn gezet om de markt te liberaliseren, beïnvloed door verstoringen van betekenis als gevolg van de voortdurende en alomtegenwoordige rol van de staat op de kapitaalmarkten. Het aanzienlijke overheidsingrijpen in het financiële stelsel leidt er derhalve toe dat de marktomstandigheden op alle niveaus sterk worden beïnvloed. (191) In het onderhavige onderzoek werd geen bewijsmateriaal overgelegd waaruit blijkt dat de sector van het betrokken product niet wordt beïnvloed door overheidsingrijpen in het financiële stelsel in de zin van artikel 2, lid 6 bis, punt b), zesde streepje, van de basisverordening. Het aanzienlijke overheidsingrijpen in het financiële stelsel leidt er derhalve toe dat de marktomstandigheden op alle niveaus sterk worden beïnvloed. 3.3.1.2.9.   Systemische aard van de beschreven verstoringen (192) De Commissie heeft opgemerkt dat de in het geactualiseerde rapport beschreven verstoringen kenmerkend zijn voor de Chinese economie. Uit het beschikbare bewijs blijkt dat de feiten en kenmerken van het Chinese stelsel zoals hierboven en in deel I van het geactualiseerde rapport beschreven, van toepassing zijn op het hele land en op alle sectoren van de economie. Hetzelfde geldt voor de beschrijving van de productiefactoren zoals hierboven en in deel II van het geactualiseerde rapport beschreven. (193) De Commissie herinnert eraan dat voor de vervaardiging van het betrokken product bepaalde basisproducten nodig zijn. Wanneer de producenten van het betrokken product deze basisproducten inkopen of daarvoor contracten sluiten, zijn de prijzen die zij betalen (en die als hun kosten worden geregistreerd) duidelijk blootgesteld aan dezelfde systemische verstoringen als die welke hierboven zijn genoemd. Zo zetten leveranciers van basisproducten bijvoorbeeld arbeidskrachten in die aan de verstoringen onderhevig zijn. Zij kunnen geld lenen dat onderhevig is aan de verstoringen in de financiële sector/kapitaaltoewijzing. Daarnaast zijn zij onderworpen aan het planningssysteem dat van toepassing is op alle overheidsniveaus en sectoren. Deze verstoringen werden hierboven uitvoerig beschreven. De Commissie wees erop dat de regelgeving die aan deze verstoringen ten grondslag ligt, algemeen van toepassing is, aangezien de producenten van oxaalzuur net als elke andere marktdeelnemer in de VRC aan die regels zijn onderworpen. De verstoringen zijn derhalve rechtstreeks van invloed op de kostenstructuur van het betrokken product. (194) Dientengevolge zijn niet alleen de binnenlandse verkoopprijzen van het betrokken product ongeschikt om te worden gebruikt in de zin van artikel 2, lid 6 bis, punt a), van de basisverordening, maar geldt dat ook voor alle kosten voor basisproducten (waaronder grondstoffen, energie, grond, financiering, arbeid enz.), omdat de prijsvorming ervan ook wordt beïnvloed door aanzienlijk overheidsingrijpen, zoals beschreven in de delen I en II van het geactualiseerde rapport. (195) Het overheidsingrijpen dat met betrekking tot de toewijzing van kapitaal, grond, arbeid, energie en grondstoffen is beschreven, vindt namelijk plaats in de gehele VRC. Dit betekent bijvoorbeeld dat een basisproduct dat in de VRC is geproduceerd door de combinatie van een reeks productiefactoren aan verstoringen van betekenis onderhevig is. Hetzelfde geldt voor het basisproduct van het basisproduct enz. (196) Noch de Chinese overheid, noch de producenten-exporteurs hebben in het kader van het onderhavige onderzoek bewijsmateriaal of argumenten van het tegendeel aangedragen. 3.3.1.2.10.   Conclusie (197) Uit de analyse in deze afdeling, met onder meer een bestudering van al het beschikbare bewijs voor het ingrijpen door de VRC in haar economie in het algemeen en in de sector van het betrokken product, is gebleken dat prijzen of kosten, waaronder de kosten van grondstoffen, energie en arbeid, niet door de vrije marktwerking tot stand komen, omdat zij worden beïnvloed door aanzienlijk overheidsingrijpen in de zin van artikel 2, lid 6 bis, punt b), van de basisverordening, zoals blijkt uit de daadwerkelijke of mogelijke gevolgen van een of meer van de daarin vermelde elementen. (198) Op grond daarvan is de Commissie tot de conclusie gekomen dat het in dit geval niet passend is om voor de vaststelling van de normale waarde gebruik te maken van de binnenlandse prijzen en kosten. Daarom heeft de Commissie deze waarden berekend aan de hand van passende niet-verstoorde prijzen en benchmarks uit andere bronnen. 3.3.1.2.11.   Representatief land 3.3.1.2.11.1.   Algemene opmerkingen (199) De keuze van het representatieve land is gemaakt op basis van de volgende criteria in artikel 2, lid 6 bis, van de basisverordening: — een niveau van economische ontwikkeling dat vergelijkbaar is met dat van de VRC. Hiervoor heeft de Commissie landen gebruikt met een bruto nationaal inkomen per hoofd van de bevolking dat volgens de databank van de Wereldbank vergelijkbaar is met dat van de VRC ( 117 ) ; — productie van het onderzochte product in dat land ( 118 ) ; — beschikbaarheid van relevante openbare gegevens in het representatieve land; — wanneer meer dan één representatief land mogelijk is, wordt, indien van toepassing, de voorkeur gegeven aan het land met een toereikend niveau van sociale en milieubescherming. (200) In de mededeling heeft de Commissie toegelicht dat het onderzochte product in geen enkel ander hogermiddeninkomensland dan de VRC werd geproduceerd. De Commissie stelde daarom dat zij zich zou baseren op citroenzuur, een product dat vergelijkbaar is met oxaalzuur, om een geschikt representatief land vast te stellen voor de toepassing van artikel 2, lid 6 bis, van de basisverordening. (201) Oxaalzuur en citroenzuur hebben soortgelijke chemische eigenschappen. Zij bestaan namelijk uit dezelfde organische elementen en terwijl oxaalzuur twee carboxylgroepen bevat, heeft citroenzuur er drie. Bovendien zijn beide producten voor een groot aantal gebruiksdoeleinden min of meer onderling verwisselbaar. Beide worden gebruikt als reinigings- en antibacteriële middelen, bij de productie van geneesmiddelen en antibiotica, voor de zuivering van metalen bij de metaalproductie en als ingrediënten in landbouwmeststoffen. De Commissie heeft vastgesteld dat er citroenzuur werd geproduceerd in Colombia, dat is ingedeeld als hogermiddeninkomensland. (202) Zoals in de mededeling is vermeld, heeft de Commissie voor Sucroal SA gemakkelijk beschikbare financiële informatie over het boekjaar 2022 gevonden. Bovendien konden benchmarks voor de belangrijkste productiefactoren, energie, gas, water en arbeid worden vastgesteld op basis van informatie die voor Colombia werd gevonden. (203) Belanghebbenden konden opmerkingen maken over de geschiktheid van Colombia als representatief land. (204) Geen enkele belanghebbende heeft opmerkingen ingediend over de keuze voor Colombia als representatief land. (205) Ten slotte hoefde er, gezien het gebrek aan medewerking en aangezien was vastgesteld dat Colombia op grond van alle voornoemde factoren een geschikt representatief land was, geen beoordeling van het niveau van sociale en milieubescherming plaats te vinden overeenkomstig artikel 2, lid 6 bis, punt a), eerste streepje, laatste zin, van de basisverordening. 3.3.1.2.11.2.   Conclusie (206) Gezien bovenstaande analyse voldeed Colombia aan de in artikel 2, lid 6 bis, punt a), eerste streepje, van de basisverordening vermelde criteria om als passend representatief land te worden beschouwd. 3.3.1.2.12.   Bronnen aan de hand waarvan de niet-verstoorde kosten zijn vastgesteld (207) In de mededeling heeft de Commissie de productiefactoren zoals grondstoffen, energie en arbeid vermeld die bij de productie van het onderzochte product door de producenten-exporteurs worden gebruikt. De Commissie heeft ook verklaard dat zij, voor de berekening van de normale waarde overeenkomstig artikel 2, lid 6 bis, punt a), van de basisverordening, gebruik zou maken van GTA en de door de indiener in het verzoek verstrekte internationale benchmark om de niet-verstoorde kosten van twee productiefactoren, met name zuurstof en salpeterzuur, vast te stellen. Daarnaast heeft de Commissie verklaard dat zij gebruik zou maken van de informatie van de IAO ( 119 ) om niet-verstoorde loonkosten vast te stellen en van openbaar beschikbare tarieven van leveranciers van elektriciteit ( 120 ) , water ( 121 ) en gas ( 122 ) in Colombia. (208) De Commissie heeft de belanghebbenden ook meegedeeld dat twee productiefactoren, vanwege hun geringe impact op de productiekosten, werden beschouwd als verbruiksgoederen, die minder dan 2 % van de productiekosten van oxaalzuur vertegenwoordigden. 3.3.1.2.13.   Niet-verstoorde kosten en benchmarks Productiefactoren (209) Rekening houdend met alle op het verzoek gebaseerde informatie en later door de indiener van het verzoek ingediende informatie werden de volgende productiefactoren en hun bronnen geïdentificeerd met het oog op de vaststelling van de normale waarde overeenkomstig artikel 2, lid 6 bis, punt a), van de basisverordening: Tabel 1 Productiefactoren voor oxaalzuur Productiefactor Goederencode in Colombia Niet-verstoorde waarde Meeteenheid Bron van informatie GRONDSTOFFEN Suiker 1701 99 10 5,06 CNY/kg kg GTA ( 123 ) Zuurstof 2804 40 1,44 CNY/kg kg IndexBox ( 124 ) Salpeterzuur 2808 00 10 2,83 CNY/kg kg ChemAnalyst ( 124 ) Kaliumhydroxide 2815 20 00 ( *1 ) 10,83 CNY/kg kg GTA Verbruiksartikelen Andere grondstoffen n.v.t. < 2 % % COP Arbeid Loonkosten n.v.t. 13,76 CNY/manuur manuur IAO Energie Elektriciteit n.v.t. 1,07 CNY/kWh kWh Colombiaanse leverancier — ENEL Aardgas n.v.t. 3,95 CNY/m 3 m 3 Colombiaanse leverancier — GDO Water n.v.t. 6,59 CNY/m 3 m 3 Colombiaanse leverancier — Acueducto Bijproducten/afval Salpeterzuur 2808 00 10 1,30 CNY/kg kg ChemAnalyst ( 124 ) Grondstoffen (210) Met het oog op de vaststelling van de niet-verstoorde prijs van grondstoffen als geleverd aan de fabriekspoort van een producent in het representatieve land, heeft de Commissie als basis gebruikgemaakt van de gewogen gemiddelde invoerprijs voor het representatieve land zoals vermeld in de GTA, waarbij invoerrechten werden opgeteld. Er werd een invoerprijs in het representatieve land vastgesteld als gewogen gemiddelde van de eenheidsprijzen van invoer uit alle derde landen met uitzondering van de VRC en de in bijlage 1 bij Verordening (EU) 2015/755 van het Europees Parlement en de Raad ( 125 ) genoemde landen die geen lid zijn van de WTO. De Commissie heeft besloten de invoer uit de VRC in het representatieve land uit te sluiten, aangezien zij tot de conclusie is gekomen dat het niet passend is de binnenlandse prijzen en kosten in de VRC te gebruiken wegens de aanwezigheid van verstoringen van betekenis in de zin van artikel 2, lid 6 bis, punt b), van de basisverordening. Aangezien er geen bewijsmateriaal is waaruit blijkt dat dezelfde verstoringen niet gelijkelijk gevolgen hebben voor de voor uitvoer bestemde producten, was de Commissie van mening dat die verstoringen gevolgen hebben gehad voor de uitvoerprijzen. Na de invoer uit de VRC in het representatieve land te hebben uitgesloten, bleef het volume van de invoer uit andere derde landen representatief. (211) Voor één productiefactor (namelijk kaliumhydroxide) heeft de Commissie vastgesteld dat de invoer van deze grondstof in Colombia van oorsprong uit de VRC een aanzienlijk deel vertegenwoordigde. Daarom kon de op deze invoer gebaseerde benchmarkprijs niet als passend worden beschouwd en heeft de Commissie zich gebaseerd op de invoerprijzen in Turkije. De Commissie heeft opgemerkt dat, ondanks het feit dat Turkije — het door de indiener van het verzoek voorgestelde representatieve land — in dit geval niet als een geschikt representatief land kon worden beschouwd wegens problemen in verband met de beschikbaarheid van recente financiële informatie en de belangrijkste voornoemde grondstof, het land nog steeds betrouwbaar werd geacht als een bron voor de benchmark voor kaliumhydroxide, aangezien het land een niveau van economische ontwikkeling heeft dat vergelijkbaar is met dat van de VRC en citroenzuur produceert waarvoor het productieproces vergelijkbaar is met dat van het betrokken product. (212) Vanwege de geringe hoeveelheden zuurstof die in Colombia worden ingevoerd, werd de prijs als niet representatief beschouwd. Ook in Turkije waren de ingevoerde hoeveelheden zuurstof laag en werden deze ook als niet-representatief beschouwd. Daarom heeft de Commissie zich gebaseerd op de wereldwijde gemiddelde prijs van de invoer van zuurstof in 2022, zoals vermeld in het in het verzoek beschikbare statistische verslag ( 126 ) . (213) Bovendien waren de ingevoerde hoeveelheden salpeterzuur in Colombia gering. Turkije kon niet als een geschikte bron voor deze benchmark worden beschouwd, aangezien een groot deel van de invoer van salpeterzuur in Turkije van oorsprong was uit de VRC. Daarom heeft de Commissie zich gebaseerd op de in het verzoek beschikbare internationale prijs voor salpeterzuur in 2022 ( 127 ) . In de mededeling heeft de Commissie de belanghebbenden meegedeeld dat salpeterzuur in het productieproces van de bedrijfstak van de Unie zowel een productiefactor als een bijproduct van het productieproces van oxaalzuur is, zodat dezelfde internationale benchmark op salpeterzuur als bijproduct werd toegepast. (214) In de opmerkingen over de mededeling maakte één producent in de Unie bedenkingen bij de prijs van het bijproduct. De producent in de Unie voerde aan dat salpeterzuur dat als grondstof wordt gebruikt en het als bijproduct verkregen product, niet dezelfde prijs mogen hebben. Het bijproduct wordt in verdunde vorm verkregen en daarom is de prijs ervan lager dan die van de grondstof. Derhalve heeft de Commissie de prijs van salpeterzuur die van toepassing is op het bijproduct gecorrigeerd met de verhouding tussen de prijs van verdund salpeterzuur dat als bijproduct wordt verkocht en de prijs van het als grondstof gebruikte salpeterzuur, volgens de door de producent in de Unie verstrekte gegevens. De prijs van verdund salpeterzuur vertegenwoordigt 46 % van de prijs van salpeterzuur dat als grondstof wordt gebruikt. De benchmark voor het bijproduct is dus gecorrigeerd naar 1,30 CNY/kg. (215) Gezien de niet-medewerking van de producenten-exporteurs, vertegenwoordigden, op basis van de door de producenten in de Unie verstrekte informatie, de werkelijke kosten van deze producenten voor twee productiefactoren, namelijk zwavelzuur en waterstofperoxide, een verwaarloosbaar deel van de totale grondstofkosten in het tijdvak van het nieuwe onderzoek. Aangezien de voor die factoren gebruikte waarde geen merkbare invloed had op de berekeningen van de dumpingmarge, ongeacht de gebruikte bron, heeft de Commissie besloten die kosten op te nemen in de kosten van verbruiksgoederen, zoals toegelicht in overweging 208. (216) Normaliter moeten bij deze invoerprijzen ook de kosten voor binnenlands vervoer worden opgeteld. Gezien de bevinding in overweging 231 en de aard van dit nieuwe onderzoek in verband met het vervallen van de maatregelen, dat bedoeld is om vast te stellen of de dumping in het tijdvak van het nieuwe onderzoek werd voortgezet of zich opnieuw zou kunnen voordoen en niet om de exacte omvang daarvan te bepalen, heeft de Commissie echter besloten dat een correctie voor binnenlands vervoer niet nodig is. Dergelijke correcties zouden slechts leiden tot een verhoging van de normale waarde en derhalve van de dumpingmarge. Arbeid (217) De Commissie heeft statistieken van de IAO gebruikt om de lonen in Colombia vast te stellen ( 128 ) . Deze statistieken verschaffen informatie over de maandlonen van werknemers in de productiesector en de gemiddelde werkuren per week in Colombia tijdens het onderzoektijdvak. (218) Bij de berekening van de arbeidskosten in Colombia heeft de Commissie de bijdrage van 12 % aan het pensioenfonds toegevoegd, alsmede een beroepsrisicobelasting van 2,436 % voor risico’s van klasse 3 in verband met de bedrijfsactiviteit die Sucroal SA uitoefent ( 129 ) . Elektriciteit (219) Voor elektriciteit heeft de Commissie gebruikgemaakt van de onmiddellijk beschikbare prijs van Enel ( 130 ) , de belangrijkste elektriciteitsleverancier in Colombia. Deze bron levert in het tijdvak van het nieuwe onderzoek één gemiddelde elektriciteitsprijs per maand op. Water (220) De Commissie heeft gebruikgemaakt van de toepasselijke prijzen in Colombia die werden aangerekend door de onderneming die verantwoordelijk is voor de watervoorziening en de afvalwaterverzameling en -behandeling in Bogota, namelijk Acueducto ( 131 ) , om de waterprijzen te bepalen. De toepasselijke eenheidskosten worden geschat op 6,59 CNY/m 3 . Aardgas (221) Voor aardgas heeft de Commissie gebruikgemaakt van de onmiddellijk beschikbare prijs zoals gepubliceerd door Gases de Occidente ( 132 ) , de gasleverancier in de regio waar Sucroal SA is gevestigd. De toepasselijke eenheidskosten worden geschat op 3,95 CNY/m 3 (d.w.z. het gemiddelde van de eenheidskosten in het tijdvak van het nieuwe onderzoek). Overhead-productiekosten, VAA-kosten, winst en afschrijving (222) Volgens artikel 2, lid 6 bis, punt a), van de basisverordening geldt het volgende: “De door berekening vastgestelde normale waarde omvat een niet-verstoord en redelijk bedrag voor administratiekosten, verkoopkosten en algemene kosten en voor winst.” Bovendien moet een waarde voor de overhead-productiekosten worden vastgesteld om de niet in de bovengenoemde productiefactoren opgenomen kosten mee te kunnen nemen. (223) Om een niet-verstoorde waarde voor de overhead-productiekosten vast te stellen, heeft de Commissie, bij gebrek aan medewerking van de producenten-exporteurs, overeenkomstig artikel 18 van de basisverordening gebruikgemaakt van de beschikbare gegevens. Daarom heeft de Commissie het aandeel van de overhead-productiekosten in de totale productie- en loonkosten vastgesteld op basis van de door de producent in de Unie verstrekte gegevens. Vervolgens is dit percentage toegepast op de niet-verstoorde waarde van de productiekosten om de niet-verstoorde waarde van de overhead-productiekosten te verkrijgen, afhankelijk van het geproduceerde model. (224) Om een niet-verstoord en redelijk bedrag voor VAA-kosten en winst vast te stellen, heeft de Commissie zich gebaseerd op de financiële gegevens voor 2022 van Sucroal SA, zoals ontleend aan de Orbis-databank ( 133 ) . 3.3.1.2.14.   Berekening van de normale waarde (225) Op basis van het bovenstaande heeft de Commissie de normale waarde per productsoort in het stadium af fabriek vastgesteld overeenkomstig artikel 2, lid 6 bis, punt a), van de basisverordening. (226) Eerst heeft de Commissie bepaald wat de niet-verstoorde productiekosten zijn. Gezien de niet-medewerking van de producenten-exporteurs heeft de Commissie zich gebaseerd op de informatie die door de indiener van het verzoek in het verzoek om een nieuw onderzoek is verstrekt over het gebruik van elke productiefactor (materialen en arbeid) voor de productie van oxaalzuur en de door de indiener verstrekte gecontroleerde informatie. (227) Nadat de niet-verstoorde productiekosten waren vastgesteld, heeft de Commissie daarbij de overhead-productiekosten, de VAA-kosten en de winst opgeteld. De overhead-productiekosten werden vastgesteld op basis van door de indiener van het verzoek verstrekte gegevens. De VAA-kosten en de winst werden bepaald op basis van de jaarrekening van Sucroal SA voor het jaar 2022 zoals ontleend aan de Orbis-databank ( 134 ) (zie punt 3.3.1.2.11). De Commissie heeft bij de niet-verstoorde productiekosten de volgende elementen opgeteld: — de overhead-productiekosten, die in totaal 20 % van de directe productiekosten uitmaakten; — de VAA-kosten en andere kosten, die goed waren voor 24,60 % van de verkoopkostprijs van Sucroal SA, en — de winst, die 27,21 % van de door Sucroal SA gerealiseerde kosten van verkochte goederen bedroeg, toegepast op de totale niet-verstoorde productiekosten. (228) Op basis daarvan heeft de Commissie de normale waarde per productsoort af fabriek berekend overeenkomstig artikel 2, lid 6 bis, punt a), van de basisverordening. 3.3.1.3. Uitvoerprijs (229) Gezien de niet-medewerking van producenten-exporteurs in de VRC werd de uitvoerprijs bepaald op basis van cif-gegevens van Eurostat, gecorrigeerd tot het niveau af fabriek. Op basis van het in het verzoek verstrekte bewijsmateriaal werd de cif-prijs dus verlaagd met de kosten van binnenlands vervoer, verlading en vervoer over zee. 3.3.1.4. Vergelijking (230) De Commissie heeft de door berekening vastgestelde normale waarde overeenkomstig artikel 2, lid 6 bis, punt a), van de basisverordening vergeleken met de uitvoerprijs in het stadium af fabriek, zoals hierboven vastgesteld. 3.3.1.5. Berekening van de dumping (231) De aldus berekende dumpingmarge bleek aanzienlijk te zijn voor het land (59 %). Bijgevolg werd geconcludeerd dat de dumping in het tijdvak van het nieuwe onderzoek werd voortgezet. 4. WAARSCHIJNLIJKHEID VAN VOORTZETTING OF HERHALING VAN DUMPING 4.1. India (232) Na te hebben vastgesteld dat in het tijdvak van het nieuwe onderzoek sprake was van dumping, is de Commissie, in overeenstemming met artikel 11, lid 2, van de basisverordening, nagegaan of voortzetting of herhaling van dumping waarschijnlijk zou zijn indien de maatregelen zouden worden ingetrokken. De volgende bijkomende elementen zijn onderzocht: i) de productiecapaciteit en reservecapaciteit in India, ii) de relatie tussen de prijzen bij uitvoer naar derde landen en het prijspeil in de Unie, en iii) de aantrekkelijkheid van de markt van de Unie. 4.1.1. Productiecapaciteit en reservecapaciteit in India (233) In het vorige nieuwe onderzoek bij het vervallen van de maatregelen werd de totale capaciteit van Indiase producenten van oxaalzuur op ongeveer 40 000 ton/jaar geschat. Bovendien heeft de Commissie geen bewijs gevonden dat een haar bekende Indiase producent van oxaalzuur zijn productiecapaciteit in de tussentijd heeft stopgezet. Op basis van gecontroleerde gegevens van de medewerkende producenten-exporteurs, hadden de Indiase producenten een bezettingsgraad van ongeveer 78 %. Daarom schatte de Commissie de reservecapaciteit in India op ongeveer 8 500 ton, wat overeenkomt met [86 %-105 %] van het totale verbruik op de vrije markt van de Unie tijdens het TNO. 4.1.2. Relatie tussen de prijzen bij uitvoer naar derde landen en het prijspeil in de Unie (234) De twee medewerkende Indiase ondernemingen hadden in het TNO een aanzienlijke uitvoer naar de rest van de wereld. (235) Uit de gecontroleerde gegevens van de twee medewerkende Indiase producenten, die zijn getoetst aan de hand van gegevens in het verzoek om een nieuw onderzoek en gegevens in GTA, blijkt dat de gemiddelde Indiase prijs bij uitvoer naar de Unie 11 % hoger is dan de gemiddelde prijs bij uitvoer naar de rest van de wereld. Op basis van de prijzen bij uitvoer naar derde landen zou de dumpingmarge dus hoger zijn dan op basis van de prijzen bij uitvoer naar de Unie. 4.1.3. Aantrekkelijkheid van de markt van de Unie (236) Hoewel de Unie een relatief kleine markt is voor oxaalzuur, blijft zij aantrekkelijk voor de Indiase producenten-exporteurs. Zoals aangegeven in de overwegingen hierboven, is de gemiddelde prijs van de Unie namelijk hoger dan die van de rest van de wereld. De aantrekkelijkheid wordt verder bevestigd door het feit dat de Indiase producenten-exporteurs naar de markt van de Unie blijven uitvoeren, ondanks het relatief hoge niveau van de geldende antidumpingrechten. 4.1.4. Conclusie (237) Uit het onderzoek is gebleken dat de invoer uit India in het TNO tegen dumpingprijzen op de markt van de Unie bleef komen. (238) Gezien de beschikbare reservecapaciteit in India, het niveau van de prijzen van Indiase producenten die algemeen gelden op derde markten en de aantrekkelijkheid van de markt van de Unie wat prijzen betreft, is het zeer waarschijnlijk dat bij het ontbreken van maatregelen ten minste een deel van de beschikbare capaciteit in India gebruikt zou worden voor de productie van oxaalzuur voor uitvoer naar de Unie en/of dat bepaalde uitvoer naar derde markten zou worden verlegd naar de Unie, rekening houdend met de hogere prijzen op de markt van de Unie. (239) Daarnaast heeft de Commissie vastgesteld dat de reservecapaciteit alleen al in India bijna al het verbruik in de Unie in het TNO kan dekken en dat de markt van de Unie qua prijzen voor Indiase producenten-exporteurs zeer aantrekkelijk is. (240) Derhalve heeft de Commissie geconcludeerd dat, mochten de maatregelen komen te vervallen, het waarschijnlijk is dat Indiase ondernemingen grotere hoeveelheden dan momenteel tegen dumpingprijzen naar de Unie zouden uitvoeren. Indien de maatregelen komen te vervallen, is het dus waarschijnlijk dat de dumping zal worden voortgezet of zich in elk geval opnieuw zal voordoen. 4.2. VRC (241) Na te hebben vastgesteld dat in het tijdvak van het nieuwe onderzoek sprake was van dumping, is de Commissie, in overeenstemming met artikel 11, lid 2, van de basisverordening, nagegaan of voortzetting of herhaling van dumping waarschijnlijk zou zijn indien de maatregelen zouden worden ingetrokken. De volgende bijkomende elementen zijn onderzocht: i) de productiecapaciteit en reservecapaciteit in de VRC, ii) de relatie tussen de prijzen bij uitvoer naar derde landen en het prijspeil in de Unie, iii) de aantrekkelijkheid van de markt van de Unie en iv) de mogelijke absorptiecapaciteit van markten van derde landen. (242) Gezien de niet-medewerking van de Chinese producenten-exporteurs, werd deze analyse gemaakt op basis van de beste beschikbare gegevens, namelijk aan de hand van de gegevens uit het verzoek om een nieuw onderzoek en algemeen beschikbare informatie. 4.2.1. Productiecapaciteit en reservecapaciteit in de VRC (243) De VRC is volgens het verzoek met een geraamde productie van 416 500 ton in 2022 verreweg het grootste oxaalzuur producerende land ter wereld ( 135 ) . (244) In het vorige nieuwe onderzoek bij het vervallen van de maatregelen bleek dat de Chinese producenten een gecombineerde jaarlijkse capaciteit van ongeveer [150 000-200 000] ton hadden ( 136 ) . In dit nieuwe onderzoek voerde de indiener van het verzoek aan dat dit cijfer een onderschatting was en dat de totale productiecapaciteit voor oxaalzuur in de VRC in 2018 volgens een studie waartoe hij opdracht had gegeven, ongeveer 450 000 ton per jaar bedroeg en in 2022 tot 595 000 ton per jaar is gestegen, wat neerkomt op bijna de helft van het wereldwijde verbruik, dat volgens openbare bronnen in 2022 op 1 215 000 ton werd geschat ( 137 ) . (245) De indiener van het verzoek meldde tevens dat de belangrijkste Chinese producenten, in het kader van de algehele toename van de productiecapaciteit, ook hun capaciteit hebben uitgebreid of nieuwe capaciteit hebben geïnstalleerd, waaruit bleek dat zij in staat waren de productiecapaciteit zeer snel uit te breiden ( 138 ) . (246) Volgens het verzoek bedroeg het verbruik van oxaalzuur op de interne markt in de VRC ongeveer 250 000 ton in 2022 en de totale Chinese uitvoer ongeveer 167 000 ton in 2022 ( 139 ) . Er is geen sprake van invoer in de VRC van oorsprong uit de Unie of India, waardoor de Chinese binnenlandse markt uitsluitend door Chinese producenten wordt bevoorraad. Bijgevolg wordt de reservecapaciteit van de Chinese producenten geschat op ongeveer 180 000 ton, wat neerkomt op ongeveer 30 % van hun totale capaciteit in 2022 ( 140 ) , en [18-22] maal het verbruik op de vrije markt van de Unie. (247) Aangezien driekwart van het tijdvak van het nieuwe onderzoek in 2022 viel, heeft de Commissie de bovenstaande gegevens ook op het eerste kwartaal van 2023 van toepassing geacht. Volgens de in het verzoek gepresenteerde studie zijn er plannen in uitvoering om de capaciteit van de Chinese producenten te vergroten, waardoor de gegevens voor 2022 zouden overeenstemmen met een voorzichtige schatting, aangezien de extra capaciteit in het eerste kwartaal van 2023 mogelijk operationeel is geworden. (248) Op basis van het voorgaande heeft de Commissie geconcludeerd dat de Chinese producenten-exporteurs beschikken over een aanzienlijke reservecapaciteit, die bij het vervallen van de maatregelen waarschijnlijk zou worden gebruikt voor de uitvoer naar de Unie van oxaalzuur tegen dumpingprijzen. 4.2.2. Relatie tussen de prijzen bij uitvoer naar derde landen en het prijspeil in de Unie (249) Om het waarschijnlijke gedrag van Chinese producenten-exporteurs bij het vervallen van de maatregelen te analyseren, heeft de Commissie het prijspeil onderzocht met betrekking tot de Chinese uitvoer naar de rest van de wereld. Wegens het gebrek aan medewerking heeft de Commissie gebruikgemaakt van statistieken van Eurostat en de GTA. (250) In het tijdvak van het nieuwe onderzoek was de gemiddelde verkoopprijs van de bedrijfstak van de Unie ([1 478-1 817] EUR/ton) hoger dan de gemiddelde prijs bij uitvoer uit de VRC naar derde landen (met uitzondering van de Unie, 868 EUR/ton). (251) Bovendien was de Chinese prijs bij invoer in de Unie in het tijdvak van het nieuwe onderzoek (1 262 EUR/ton) hoger dan de gemiddelde prijs bij uitvoer uit de VRC naar haar top tien van uitvoermarkten (889 EUR/ton). Op basis van de prijzen bij uitvoer naar derde landen zou de dumpingmarge dus hoger zijn dan op basis van de prijzen bij uitvoer naar de Unie. (252) Zonder antidumpingrechten zouden Chinese exporteurs gemakkelijk naar de Unie kunnen uitvoeren tegen prijzen die hoger liggen dan die bij uitvoer naar de markten van andere derde landen, waardoor de uitvoer tegen dumpingprijzen zeer waarschijnlijk zal toenemen indien de maatregelen zouden komen te vervallen. De Chinese producenten-exporteurs zouden worden aangetrokken door de hogere marktprijzen in de Unie, wat zou leiden tot voortzetting van de dumping. 4.2.3. Aantrekkelijkheid van de markt van de Unie (253) Hoewel de Unie een relatief kleine markt is voor oxaalzuur, blijft zij qua prijzen aantrekkelijk voor de Chinese producenten-exporteurs. Naast het antidumpingrecht is de Chinese invoer in de Unie onderworpen aan een normaal ad-valoreminvoerrecht van 6,5 %, maar desondanks is er nog steeds oxaalzuur van oorsprong uit de VRC aanwezig op de markt van de Unie, zoals vermeld in overweging 267. 4.2.4. Mogelijke absorptiecapaciteit van markten van derde landen (254) Zoals hierboven vermeld, kunnen de Chinese producenten-exporteurs de markten van derde landen tegen uiterst lage prijzen bedienen. Volgens de indiener van het verzoek zijn deze markten nu dus waarschijnlijk verzadigd en kunnen zij geen extra volumes Chinese uitvoer absorberen, zoals blijkt uit de snelle overstap van markten van traditionele landen, die in het vorige nieuwe onderzoek bij het vervallen van de maatregelen zijn vastgesteld, naar nieuwe landen waar de VRC strategische investeringen heeft gedaan in projecten voor de zuivering van zeldzame aardmetalen, zoals Myanmar, Peru en Ivoorkust. Volgens de indiener van het verzoek kan de vraag in die landen echter maar zo snel groeien als de Chinese investeringen dat toelaten, wat waarschijnlijk niet zo snel zal zijn als de opbouw van nieuwe capaciteit in de VRC ( 141 ) . (255) Bovendien is het volgens het verzoek onwaarschijnlijk dat de groei van de vraag in het buitenland naar Chinees oxaalzuur zal toenemen. Integendeel, het is waarschijnlijker dat deze snel afneemt als de VRC uitvoerbeperkingen zal blijven opleggen aan zeldzame aardmetalen en -mineralen — waarvan de zuivering tot de toepassingen van oxaalzuur behoort — in het kader van spanningen op handelsgebied ( 142 ) . (256) Op basis van het verzoek heeft de Commissie derhalve geconcludeerd dat de mogelijke absorptie van de Chinese reservecapaciteit door derde landen beperkt is. 4.2.5. Conclusie (257) Gezien de aanzienlijke reservecapaciteit in de VRC en rekening houdend met het bewijsmateriaal betreffende de aantrekkelijkheid van de markt van de Unie, concludeerde de Commissie dat indien de maatregelen zouden komen te vervallen, de Chinese producenten-exporteurs de reservecapaciteit waarschijnlijk zouden activeren en ook de uitvoer van derde landen naar de markt van de Unie zouden verleggen, tegen dumpingprijzen en in aanzienlijke hoeveelheden. De Commissie heeft derhalve geconcludeerd dat het zeer waarschijnlijk was dat het vervallen van de antidumpingmaatregelen ten aanzien van de invoer uit de VRC zou leiden tot voortzetting van dumping of in elk geval tot herhaling van dumping. 5. SCHADE 5.1. Omschrijving van de bedrijfstak van de Unie en productie in de Unie (258) Het soortgelijke product werd tijdens de beoordelingsperiode door twee producenten in de Unie geproduceerd, namelijk Oxaquim en WeylChem. Zij vormen de bedrijfstak van de Unie in de zin van artikel 4, lid 1, van de basisverordening. Rekening houdend met het feit dat de voor de schadeanalyse gebruikte gegevens afkomstig waren van slechts twee producenten in de Unie, worden de op basis van deze onderstaande gegevens vastgestelde cijfers in orden van grootte weergegeven om de vertrouwelijkheid van de producenten in de Unie te beschermen. (259) De totale productie in de Unie in het tijdvak van het nieuwe onderzoek werd bepaald op 16 000 à 20 000 ton. De Commissie heeft de productie in de Unie vastgesteld op basis van het gecontroleerde antwoord van Oxaquim op de vragenlijst en het door WeylChem ingediende antwoord op de vragenlijst. Zoals toegelicht in overweging 19, kon de Commissie het antwoord van WeylChem op de vragenlijst niet controleren. Niettemin heeft de Commissie de in dat antwoord van WeylChem op de vragenlijst verstrekte gegevens getoetst aan de overeenkomstige gegevens in het verzoek om een nieuw onderzoek en heeft zij redelijke zekerheid verkregen dat deze konden worden gebruikt om schade-indicatoren vast te stellen die relevant zijn voor de gehele bedrijfstak van de Unie, namelijk de productie in de Unie, het verbruik in de Unie en de macro-economische indicatoren. De andere schade-indicatoren werden vastgesteld op basis van het gecontroleerde antwoord van Oxaquim op de vragenlijst. (260) De twee producenten in de Unie vertegenwoordigden 100 % van de totale productie in de Unie van het soortgelijke product. 5.2. Verbruik in de Unie (261) De Commissie heeft het verbruik in de Unie vastgesteld op basis van de antwoorden op de vragenlijst van de producenten in de Unie en de invoergegevens van Eurostat. (262) Het verbruik in de Unie ontwikkelde zich als volgt: Tabel 2 Verbruik in de Unie (ton) 2020 2021 2022 Tijdvak van het nieuwe onderzoek Totaal verbruik in de Unie [8 371 -10 295 ] [10 190 -12 533 ] [9 986 -12 282 ] [9 454 -11 627 ] Index 100 122 119 113 Verbruik op de markt voor intern gebruik [1 072 -1 318 ] [1 474 -1 812 ] [1 409 -1 732 ] [1 382 -1 699 ] Index 100 137 131 129 Verbruik op de vrije markt [7 299 -8 977 ] [8 717 -10 721 ] [8 578 -10 550 ] [8 072 -9 928 ] Index 100 119 118 111 Bron: Eurostat, producenten in de Unie. (263) Het verbruik op de vrije markt van de Unie nam tijdens de beoordelingsperiode toe met 11 %. In 2020 was het verbruik in de Unie laag als gevolg van de vertraging van de economie in verband met de COVID-19-pandemie. In 2021 en 2022 bereikte het opnieuw het niveau van vóór de pandemie, terwijl het in het tijdvak van het nieuwe onderzoek daalde als gevolg van het lagere door de bedrijfstak van de Unie verkochte volume vanwege tijdelijke problemen met de levering van een van de belangrijkste grondstoffen voor de productie van oxaalzuur, waardoor het productieproces tijdelijk werd verstoord. (264) Oxaalzuur werd intern door een van de producenten in de Unie gebruikt om andere producten te vervaardigen. Het interne verbruik steeg in de beoordelingsperiode met 29 %, volgens een soortgelijke trend als het verbruik op de vrije markt. 5.3. Invoer uit de betrokken landen 5.3.1. Omvang en marktaandeel van de invoer uit de betrokken landen (265) De Commissie heeft de omvang van de invoer vastgesteld op basis van gegevens van Eurostat. Het marktaandeel van de invoer werd vastgesteld op basis van deze gegevens, uitgedrukt als percentage van het verbruik op de vrije markt van de Unie. (266) De invoer in de Unie uit de betrokken landen ontwikkelde zich als volgt: Tabel 3 Volume en marktaandeel van de invoer 2020 2021 2022 Tijdvak van het nieuwe onderzoek Volume van de invoer uit de betrokken landen (ton) 984 672 1 388 1 565 Index 100 68 141 159 Marktaandeel (%) 11,7 6,7 14,1 16,9 Index 100 57 120 144 Volume van de invoer uit de VRC (ton) 771 362 1 067 1 149 Index 100 47 138 149 Marktaandeel (%) 9,2 3,6 10,8 12,4 Index 100 39 118 135 Volume van de invoer uit India (ton) 213 310 321 416 Index 100 146 150 195 Marktaandeel (%) 2,5 3,1 3,3 4,5 Index 100 122 128 176 Bron: Eurostat. (267) Het volume van de invoer uit de betrokken landen nam toe van 984 ton in 2020 tot 1 565 ton in het tijdvak van het nieuwe onderzoek, d.w.z. met 59 %. (268) Het volume van de invoer uit de VRC nam toe van 771 ton in 2020 tot 1 149 ton in het tijdvak van het nieuwe onderzoek, d.w.z. met 49 %. (269) Het volume van de invoer uit India nam toe van 213 ton in 2020 tot 416 ton in het tijdvak van het nieuwe onderzoek, d.w.z. met 95 %. (270) In hetzelfde tijdvak steeg het verbruik op de vrije markt van de Unie met slechts 11 %. Als gevolg daarvan hebben de producenten-exporteurs uit de betrokken landen hun marktaandeel in de beoordelingsperiode verhoogd van 9,2 % tot 12,4 % voor de VRC, van 2,5 % tot 4,5 % voor India en van 11,7 % tot 16,9 % voor beide betrokken landen. 5.3.2. Prijzen van de invoer uit de betrokken landen en prijsonderbieding (271) De Commissie heeft de prijzen van de invoer vastgesteld op basis van invoergegevens van Eurostat. De prijsonderbieding van de invoer werd vastgesteld op basis van gecontroleerde antwoorden op de vragenlijst voor de Indiase producenten en op basis van invoergegevens van Eurostat voor de VRC, aangezien dat land geen medewerking verleende. (272) De gewogen gemiddelde prijzen van de invoer in de Unie uit de betrokken landen ontwikkelden zich als volgt: Tabel 4 Invoerprijzen (EUR/ton) 2020 2021 2022 Tijdvak van het nieuwe onderzoek India en de VRC 775 830 1 271 1 238 Index 100 107 164 160 VRC 740 769 1 288 1 262 Index 100 104 174 171 India 903 901 1 217 1 170 Index 100 100 135 130 Bron: Eurostat. (273) De gemiddelde prijzen van de invoer uit de betrokken landen op de markt van de Unie is in de beoordelingsperiode met 60 % gestegen. (274) De gemiddelde prijs van de invoer uit India steeg met 30 % en de gemiddelde prijs van de invoer uit de VRC steeg met 71 % in de beoordelingsperiode. (275) De Commissie heeft voor India de prijsonderbieding in het tijdvak van het nieuwe onderzoek vastgesteld aan de hand van een vergelijking van: i) de gewogen gemiddelde verkoopprijs per productsoort die de medewerkende producent in de Unie in rekening bracht aan niet-verbonden afnemers op de markt van de Unie, gecorrigeerd tot het niveau af fabriek, en ii) de overeenkomstige gewogen gemiddelde invoerprijs per productsoort die de medewerkende Indiase producenten in rekening brachten aan de eerste onafhankelijke afnemer op de markt van de Unie op cif-basis. (276) De Commissie heeft voor de VRC de prijsonderbieding in het tijdvak van het nieuwe onderzoek vastgesteld door de gemiddelde verkoopprijs die de medewerkende producent in de Unie aanrekent aan niet-verbonden afnemers op de markt van de Unie, gecorrigeerd tot het niveau af fabriek, te vergelijken met de gemiddelde prijs van de invoer uit de VRC op cif-basis. Vanwege de niet-medewerking van de VRC werd de invoerprijs uit de VRC vastgesteld op basis van gegevens van Eurostat, die op cif-niveau, grens Unie, worden verstrekt. (277) De cif-prijzen werden vervolgens gecorrigeerd voor de kosten na invoer, met name het conventionele douanerecht, de kosten van de douaneadministratie en het antidumpingrecht. (278) Het resultaat van de vergelijking werd uitgedrukt als percentage van de omzet van de medewerkende producent in de Unie in het tijdvak van het nieuwe onderzoek. Daaruit bleek een gewogen gemiddelde prijsonderbiedingsmarge van [5-25] % van de invoer uit India en een prijsonderbiedingsmarge van [4-10] % van de invoer uit de VRC op de markt van de Unie. De gecumuleerde prijsonderbiedingsmarge van de invoer uit de betrokken landen bedroeg [6-12] %. 5.4. Invoer uit andere derde landen dan India en de VRC (279) De invoer van oxaalzuur uit andere derde landen dan India en de VRC was voornamelijk afkomstig uit Taiwan. (280) Het totale volume van de invoer in de Unie alsook het marktaandeel en de prijsontwikkeling van de invoer van het onderzochte product uit andere derde landen ontwikkelden zich als volgt: Tabel 5 Invoer uit derde landen Land 2020 2021 2022 Tijdvak van het nieuwe onderzoek Taiwan Volume (ton) 154 144 190 140 Index 100 93 124 91 Marktaandeel (%) 1,8 1,4 1,9 1,5 Gemiddelde prijs (EUR/ton) 2 655 2 522 3 515 3 436 Index 100 95 132 129 Overige derde landen Volume (ton) 15 56 103 112 Index 100 388 708 771 Marktaandeel (%) 0,2 0,6 1,0 1,2 Gemiddelde prijs (EUR/ton) 12 356 8 847 8 258 9 434 Index 100 72 67 76 Totaal van alle derde landen behalve de betrokken landen Volume (ton) 169 200 293 252 Index 100 119 174 150 Marktaandeel (%) 2,0 2,0 2,9 2,7 Gemiddelde prijs (EUR/ton) 3 491 4 299 5 177 6 099 Index 100 123 148 175 Bron: Eurostat. (281) De invoer uit Taiwan nam in de beoordelingsperiode met 9 % af. Het marktaandeel van Taiwan daalde met 0,3 procentpunt. (282) De invoer uit derde landen behalve de betrokken landen nam in de beoordelingsperiode met 50 % toe. Het aandeel daarvan op de markt van de Unie nam toe van 2 % in 2020 tot 2,7 % in de beoordelingsperiode. (283) De gemiddelde prijs van de invoer uit derde landen behalve de betrokken landen nam in de beoordelingsperiode met 75 % toe en lag veel hoger dan de gemiddelde prijs van de bedrijfstak van de Unie. 5.5. Economische situatie van de bedrijfstak van de Unie 5.5.1. Algemene opmerkingen (284) De beoordeling van de economische situatie van de bedrijfstak van de Unie omvatte een evaluatie van alle economische indicatoren die in de beoordelingsperiode op de situatie van de bedrijfstak van de Unie van invloed waren. 5.5.2. Macro-economische indicatoren 5.5.2.1. Productie, productiecapaciteit en bezettingsgraad (285) De totale productie in de Unie, de productiecapaciteit en de bezettingsgraad in de Unie ontwikkelden zich in de beoordelingsperiode als volgt: Tabel 6 Productie, productiecapaciteit en bezettingsgraad 2020 2021 2022 Tijdvak van het nieuwe onderzoek Productievolume (ton) [17 701 -21 770 ] [19 712 -24 243 ] [17 018 -20 930 ] [16 353 -20 113 ] Index 100 111 96 92 Productiecapaciteit (ton) [23 490 -28 890 ] [23 490 -28 890 ] [23 490 -28 890 ] [23 490 -28 890 ] Index 100 100 100 100 Bezettingsgraad (%) 75,4 83,9 72,4 69,6 Index 100 111 96 92 Bron: Producenten in de Unie. (286) Het productievolume nam in 2021 met 11 % toe ten opzichte van 2020. In 2020 lag het productievolume onder het normale niveau als gevolg van de tijdelijke stillegging van installaties vanwege de COVID-gerelateerde beperkingen. De stijging in 2021 vormde dus slechts een terugkeer van het productievolume naar het normale niveau van vóór de COVID-19-pandemie. In 2022 en in het tijdvak van het nieuwe onderzoek daalde het productievolume vanwege tijdelijke problemen met de levering van een van de belangrijkste grondstoffen, waardoor het productieproces werd verstoord, zoals vermeld in overweging 263, en door de lagere vraag naar Europees oxaalzuur, als gevolg van de toegenomen en relatief goedkopere invoer uit de VRC en India. In de beoordelingsperiode is het productievolume in totaal met 8 % gedaald. (287) Aangezien de productiecapaciteit in de beoordelingsperiode niet veranderde, fluctueerde de bezettingsgraad in overeenstemming met de veranderingen in het productievolume. 5.5.2.2. Verkoopvolume en marktaandeel (288) Het verkoopvolume en het marktaandeel van de bedrijfstak van de Unie ontwikkelden zich in de beoordelingsperiode als volgt: Tabel 7 Verkoopvolume en marktaandeel 2020 2021 2022 Tijdvak van het nieuwe onderzoek Totaal verkoopvolume op de markt van de Unie (ton) [6 296 -7 743 ] [7 958 -9 787 ] [7 115 -8 751 ] [6 492 -7 984 ] Index 100 126 113 103 Marktaandeel (%) 86,3 91,3 83,0 80,4 Index 100 106 96 93 Bron: Eurostat, producenten in de Unie. (289) Het verkoopvolume ontwikkelde zich in overeenstemming met het productievolume en er waren geen significante voorraadbewegingen (behalve in 2021). Zo steeg het verkoopvolume in 2021 dankzij een herstel na de COVID-19-pandemie en daalde het vervolgens als gevolg van productieverstoringen vanwege tijdelijke problemen met de levering van een van de belangrijkste grondstoffen, zoals vermeld in overweging 286. In totaal nam het verkoopvolume in de gehele beoordelingsperiode met 3 % toe. (290) Aangezien het verbruik in de Unie in die periode sterker steeg dan het verkoopvolume van de producenten in de Unie, namelijk met 11 %, daalde het marktaandeel van de producenten in de Unie van 86,3 % in 2020 tot 80,4 % in het tijdvak van het nieuwe onderzoek. 5.5.2.3. Groei (291) Terwijl het verbruik in de Unie in de beoordelingsperiode met 11 % toenam, nam het verkoopvolume van de bedrijfstak van de Unie in dezelfde periode slechts met 3 % toe. Als gevolg daarvan daalde het aandeel van de bedrijfstak van de Unie op de markt van de Unie met bijna zes procentpunten. 5.5.2.4. Werkgelegenheid en productiviteit (292) De werkgelegenheid en de productiviteit ontwikkelden zich in de beoordelingsperiode als volgt: Tabel 8 Werkgelegenheid en productiviteit 2020 2021 2022 Tijdvak van het nieuwe onderzoek Aantal werknemers [41 -51 ] [40 -50 ] [40 -50 ] [41 -50 ] Index 100 97 98 99 Productiviteit (eenheid/werknemer) [372 -457 ] [425 -523 ] [366 -450 ] [348 -428 ] Index 100 114 98 94 Bron: Producenten in de Unie. (293) De werkgelegenheid bleef in de beoordelingsperiode stabiel. (294) De productiviteit werd vastgesteld als productievolume gedeeld door werkgelegenheid. Aangezien de werkgelegenheid in de beoordelingsperiode stabiel bleef, werd de ontwikkeling van de productiviteit bepaald door de ontwikkeling van het productievolume. De ontwikkeling van de winstgevendheid volgde derhalve de in overweging 286 toegelichte ontwikkeling van het productievolume. 5.5.2.5. Hoogte van de dumpingmarge en herstel van eerdere dumping (295) In het tijdvak van het nieuwe onderzoek waren de individuele dumpingmarges die werden vastgesteld voor de medewerkende producenten-exporteurs in India en voor de VRC nog steeds aanzienlijk (zie de overwegingen 47 en 231). (296) Uit de analyse van de schade-indicatoren blijkt echter dat de maatregelen, ondanks het feit dat nog steeds sprake was van dumping wat betreft India en de VRC, een positief effect hebben gehad op de bedrijfstak van de Unie. 5.5.3. Micro-economische indicatoren 5.5.3.1. Prijzen en factoren die de prijzen beïnvloeden (297) De gewogen gemiddelde verkoopprijzen per eenheid van de medewerkende producent in de Unie voor niet-verbonden afnemers in de Unie ontwikkelden zich in de beoordelingsperiode als volgt: Tabel 9 Verkoopprijzen en productiekosten in de Unie (EUR/ton) 2020 2021 2022 Tijdvak van het nieuwe onderzoek Gemiddelde verkoopprijs per eenheid in de Unie op de totale markt [787 -967 ] [819 -1 007 ] [1 418 -1 744 ] [1 478 -1 817 ] Index 100 104 180 188 Productiekosten per eenheid [752 -924 ] [842 -1 036 ] [1 464 -1 800 ] [1 454 -1 788 ] Index 100 112 195 193 Bron: Oxaquim. (298) De gemiddelde verkoopprijs per eenheid in de Unie nam in de beoordelingsperiode met 88 % toe. Dit was het gevolg van de stijging van de productiekosten per eenheid met 93 % in dezelfde periode. (299) De productiekosten per eenheid stegen als gevolg van de toename van de kosten van de belangrijkste grondstoffen (suiker en salpeterzuur) en van de energie- en vervoerskosten. 5.5.3.2. Loonkosten (300) De gemiddelde loonkosten van de gecontroleerde producent in de Unie ontwikkelden zich in de beoordelingsperiode als volgt: Tabel 10 Gemiddelde loonkosten per werknemer 2020 2021 2022 Tijdvak van het nieuwe onderzoek Gemiddelde loonkosten per werknemer (EUR) [35 624 -43 813 ] [37 647 -46 301 ] [39 951 -49 135 ] [41 496 -51 036 ] Index 100 106 112 116 Bron: Oxaquim. (301) Tussen 2020 en het tijdvak van het nieuwe onderzoek namen de gemiddelde loonkosten per werknemer met 16 % toe ten gevolge van de inflatie. 5.5.3.3. Voorraden (302) De voorraden van de medewerkende producent in de Unie ontwikkelden zich in de beoordelingsperiode als volgt: Tabel 11 Voorraden 2020 2021 2022 Tijdvak van het nieuwe onderzoek Eindvoorraden (ton) [239 -295 ] [203 -250 ] [137 -168 ] [224 -275 ] Index 100 85 57 93 Eindvoorraden als percentage van de productie 2,2 1,6 1,1 1,9 Index 100 72 51 83 Bron: Oxaquim. (303) Gezien de aard van het betrokken product zijn de voorraden zeer klein. Aangezien de kwaliteit van het betrokken product snel achteruitgaat, produceren de producenten het product voor nagenoeg onmiddellijke verzending. Daarom is deze indicator niet erg zinvol voor het beschrijven van de toestand van de bedrijfstak van de Unie. 5.5.3.4. Winstgevendheid, kasstroom, investeringen, rendement van investeringen en vermogen om kapitaal aan te trekken (304) De winstgevendheid, de kasstroom, de investeringen en het rendement van investeringen van de gecontroleerde producent in de Unie ontwikkelden zich in de beoordelingsperiode als volgt: Tabel 12 Winstgevendheid, kasstroom, investeringen en rendement van investeringen 2020 2021 2022 Tijdvak van het nieuwe onderzoek Winstgevendheid van de verkoop in de Unie aan niet-verbonden afnemers (% van omzet) [10,1 -12,4 ] [4,4 -5,5 ] [2,6 -3,2 ] [5,7 -7,0 ] Index 100 44 26 56 Kasstroom (EUR) [637 139 -783 607 ] [635 883 -782 063 ] [1 849 358 -2 274 498 ] [1 570 392 -1 931 401 ] Index 100 100 290 246 Investeringen (EUR) [1 009 137 -1 241 123 ] [801 282 -985 484 ] [733 134 -901 671 ] [742 004 -912 579 ] Index 100 79 73 74 Rendement van investeringen (%) [3,2 -3,9 ] [1,8 -2,2 ] [2,0 -2,5 ] [4,2 -5,2 ] Index 100 56 64 133 Bron: Oxaquim. (305) De Commissie heeft de winstgevendheid van de medewerkende producent in de Unie vastgesteld door de winst vóór belastingen op de verkoop van het soortgelijke product aan niet-verbonden afnemers in de Unie uit te drukken als percentage van de aldus gerealiseerde omzet. De winstgevendheid fluctueerde overeenkomstig de ontwikkeling van de verkoopprijs per eenheid en de productiekosten per eenheid zoals beschreven in de overwegingen 298 en 299. Tussen 2020 en 2022 steeg de verkoopprijs per eenheid trager dan de productiekosten per eenheid, waardoor de winstgevendheid daalde. In het tijdvak van het nieuwe onderzoek bleef de verkoopprijs per eenheid stijgen, terwijl de productiekosten per eenheid stabiel bleven, waardoor de winstgevendheid verbeterde. Over het geheel genomen bleef de medewerkende producent in de Unie in de gehele beoordelingsperiode winstgevend. (306) De nettokasstroom is het vermogen van de producenten in de Unie om hun activiteiten zelf te financieren. De kasstroom was stabiel in 2020 en 2021 en nam daarna toe, waardoor deze in het tijdvak van het nieuwe onderzoek 146 % hoger lag dan in 2020. Dit was het gevolg van de toename van de afschrijvingen vanaf 2022. In 2020 en 2021 erkende de producent in de Unie een lager afschrijvingsbedrag dan normaal van toepassing zou zijn geweest vanwege een lager gebruik van vaste activa als gevolg van de COVID-gerelateerde beperkingen. In de daaropvolgende perioden boekte de onderneming het volledige afschrijvingsbedrag. (307) De investeringen namen in de beoordelingsperiode met 26 % af. Aangezien de absolute waarde van de investeringen laag was, is deze trend echter niet zinvol voor de beoordeling van de financiële prestaties van de producent in de Unie. (308) Het rendement van investeringen is de winst vóór belastingen van de verkoop aan niet-verbonden afnemers in de Unie, uitgedrukt als percentage van de nettoboekwaarde van de activa die verband houden met de productie van het onderzochte product. Ondanks een dalende winst steeg het rendement van investeringen in de beoordelingsperiode met 33 %, terwijl de nettoboekwaarde van de activa daalde. 5.6. Conclusie inzake schade (309) De invoer uit de betrokken landen steeg in de beoordelingsperiode met 59 %, waardoor de Indiase en Chinese producenten hun marktaandeel verhoogden van 11,7 % in 2020 tot 16,9 % in het tijdvak van het nieuwe onderzoek. Hun prijzen onderboden de prijzen van de bedrijfstak van de Unie met [4-25] %. (310) Bepaalde schade-indicatoren, zoals productievolume en marktaandeel, vertoonden een negatieve trend. Het productievolume daalde met 8 % als gevolg van tijdelijke problemen met de levering van een van de grondstoffen. Het marktaandeel daalde met bijna zes procentpunten, maar bedroeg nog steeds meer dan 80 %. (311) De ontwikkeling van andere schade-indicatoren was positief. Het verkoopvolume van de bedrijfstak van de Unie steeg met 3 % en de werkgelegenheid bleef stabiel in de beoordelingsperiode. Bovendien steeg de gemiddelde verkoopprijs in de Unie in dezelfde periode met 88 %. Dit was iets minder dan de stijging van de productiekosten per eenheid, maar was voldoende om de winstgevendheid in de gehele beoordelingsperiode te handhaven, hoewel de winstgevendheid in het TNO lager was dan de streefwinst (8 %). De kasstroom verbeterde aanzienlijk met een stijging met 146 % tussen 2020 en het tijdvak van het nieuwe onderzoek. Ook het rendement van investeringen verbeterde. (312) Op grond van het voorgaande heeft de Commissie geconcludeerd dat de bedrijfstak van de Unie in het tijdvak van het nieuwe onderzoek geen aanmerkelijke schade heeft geleden in de zin van artikel 3, lid 5, van de basisverordening. (313) In haar opmerkingen over de mededeling van de definitieve bevindingen voerde Oxaquim aan dat de gegevensmarges in sommige tabellen van de verordening, met name de tabellen met betrekking tot de economische prestaties van de bedrijfstak van de Unie, te beperkt waren en stelde zij voor indexen te gebruiken in plaats van bandbreedtes, met als argument dat indexen de trend zouden weergeven zonder de orde van grootte voor elke waarde te geven. (314) De Commissie achtte het noodzakelijk om niet alleen de trend, maar ook de grootte van de schade-indicatoren te presenteren om ervoor te zorgen dat de belanghebbenden de schadebeoordeling goed begrijpen. Daartoe moest de Commissie zowel indexen als bandbreedtes gebruiken. De Commissie heeft de bandbreedtes zodanig gedefinieerd dat zij de belanghebbenden in staat stellen haar redenering te begrijpen, terwijl zij tegelijkertijd ruim genoeg zijn om vertrouwelijke bedrijfsinformatie te beschermen. Het argument werd derhalve afgewezen. 6. WAARSCHIJNLIJKHEID VAN HERHALING VAN SCHADE (315) Zoals de Commissie in overweging 312 concludeerde, leed de bedrijfstak van de Unie in het tijdvak van het nieuwe onderzoek geen aanmerkelijke schade. Daarom heeft de Commissie overeenkomstig artikel 11, lid 2, van de basisverordening beoordeeld of herhaling van de oorspronkelijk door de invoer met dumping uit India en de VRC veroorzaakte schade waarschijnlijk is, mochten de maatregelen komen te vervallen. (316) In dit verband onderzocht de Commissie i) de productiecapaciteit en reservecapaciteit in India en de VRC, ii) de relatie tussen de prijzen bij uitvoer naar derde landen en het prijspeil in de Unie, iii) het waarschijnlijke prijspeil van invoer uit India en de VRC zonder antidumpingmaatregelen en de gevolgen daarvan voor de bedrijfstak van de Unie, iv) de aantrekkelijkheid van de markt van de Unie en v) de gevolgen van de invoer uit India en de VRC voor de situatie van de bedrijfstak van de Unie indien de maatregelen zouden komen te vervallen. 6.1. Productiecapaciteit en reservecapaciteit in India en de VRC (317) Zoals toegelicht in overweging 244, bedroeg de totale productiecapaciteit van oxaalzuur in de VRC 595 000 ton in 2022. Na aftrek van de binnenlandse vraag en de totale uitvoer wordt de voor de markt van de Unie beschikbare vrije capaciteit van de Chinese producenten geschat op ongeveer 180 000 ton, wat [18-22] keer meer is dan het totale verbruik op de vrije markt van de Unie (zie overweging 246). (318) Wat India betreft, wordt de vrije capaciteit voor de markt van de Unie geschat op 8 500 ton, zoals vermeld in overweging 233, d.w.z. [86-105] % van het totale verbruik op de vrije markt van de Unie. (319) Daarom kan worden geconcludeerd dat er zowel in de VRC als in India aanzienlijke reservecapaciteit is, die kan worden gebruikt om de uitvoer naar de markt van de Unie te verhogen indien de geldende maatregelen zouden komen te vervallen. 6.2. Relatie tussen de prijzen bij uitvoer naar derde landen en het prijspeil in de Unie (320) Zoals toegelicht in de overwegingen 250 en 251, was de gemiddelde prijs bij uitvoer uit de VRC naar derde landen (868 EUR/ton) in het tijdvak van het nieuwe onderzoek veel lager dan de gemiddelde prijs bij uitvoer naar de Unie (1 262 EUR/ton) en de gemiddelde verkoopprijs van de bedrijfstak van de Unie ([1 478-1 817] EUR/ton). (321) Wat India betreft, was de gemiddelde prijs bij uitvoer naar de Unie in het tijdvak van het nieuwe onderzoek 11 % hoger dan naar de rest van de wereld, zoals vermeld in overweging 235. (322) De Commissie heeft derhalve geconcludeerd dat de Chinese en Indiase producenten-exporteurs een economische prikkel zouden hebben om de uitvoer van derde landen naar de Unie te verschuiven indien de maatregelen zouden komen te vervallen. In dat geval zouden zij naar de Unie kunnen exporteren tegen prijzen die hoger liggen dan de prijzen bij uitvoer naar de markten van andere derde landen, maar nog altijd lager zijn dan het prijspeil van de bedrijfstak van de Unie. 6.3. Waarschijnlijk prijspeil van de invoer uit India en de VRC zonder antidumpingmaatregelen en de gevolgen daarvan voor de bedrijfstak van de Unie (323) Wat het niveau van de invoerprijzen betreft, bleek uit het onderzoek dat de prijzen van de bedrijfstak van de Unie ondanks de geldende antidumpingmaatregelen in het tijdvak van het nieuwe onderzoek nog steeds onderboden werden. Indien de geldende maatregelen zouden worden ingetrokken en ervan uitgaande dat de prijs bij invoer uit de betrokken landen en de prijs van de bedrijfstak van de Unie op hetzelfde niveau zouden blijven als tijdens het tijdvak van het nieuwe onderzoek, zou de prijsonderbiedingsmarge toenemen tot [15 %-40 %]. In dat geval zou de bedrijfstak van de Unie, om concurrerend te blijven, zijn verkoopprijzen tot onder het winstgevendheidsniveau moeten verlagen. 6.4. Aantrekkelijkheid van de markt van de Unie (324) Rekening houdend met de prijsanalyse in de overwegingen 320 tot en met 323, zouden de Chinese en Indiase producenten-exporteurs een sterke prikkel hebben om hun uitvoer naar de Unie te verleggen, waar zij hogere prijzen zouden kunnen bereiken, terwijl zij nog steeds in staat zouden zijn de verkoopprijs van de bedrijfstak van de Unie aanzienlijk te onderbieden. Tevens zouden zij hun reservecapaciteiten kunnen gebruiken om de uitvoer naar de markt van de Unie te vergroten. (325) De aantrekkelijkheid van de markt van de Unie wordt verder bevestigd door het feit dat de Chinese en Indiase producenten-exporteurs, ondanks het relatief hoge niveau van de geldende antidumpingrechten, die bovenop het conventionele invoerrecht van 6,5 % komen, naar de Unie zijn blijven uitvoeren en hun marktaandeel zelfs hebben vergroot. (326) Derhalve wordt geconcludeerd dat de producenten-exporteurs in India en de VRC over voldoende potentieel en prikkels beschikken om het volume van hun uitvoer naar de Unie tegen dumpingprijzen die de prijzen van de bedrijfstak van de Unie fors onderbieden, aanzienlijk te vergroten, indien de maatregelen zouden komen te vervallen. 6.5. Effect op de bedrijfstak van de Unie (327) De bedrijfstak van de Unie is, wanneer het huidige prijspeil behouden zou blijven, niet in staat om zijn verkoopvolume en marktaandeel tegenover de invoer met dumping uit de VRC en India te handhaven. Het is zeer waarschijnlijk dat, indien de maatregelen komen te vervallen, het marktaandeel van de Chinese en Indiase producenten snel zou toenemen. Dit zou ten koste gaan van de bedrijfstak van de Unie, die hogere prijzen hanteert. Een daling van het verkoopvolume zou de bezettingsgraad verder doen dalen en bijgevolg de gemiddelde productiekosten per eenheid doen toenemen. Dit zou de winstgevendheid verminderen, die, gezien het huidige lage niveau, de bedrijfstak van de Unie onrendabel zou maken. (328) Indien de bedrijfstak van de Unie zou besluiten zijn prijzen te verlagen in een poging om zijn verkoopvolume en marktaandeel te behouden, zou zijn financiële situatie ook snel verslechteren. De prijsdaling zou aanzienlijk moeten zijn om in overeenstemming te zijn met de prijzen van de Indiase en de Chinese exporteurs, aangezien zij, indien de maatregelen zouden komen te vervallen, de prijzen van de bedrijfstak van de Unie met [15 %-40 %] zouden onderbieden (zonder de antidumpingrechten). Een dergelijke aanzienlijke prijsdaling zou de bedrijfstak van de Unie zwaar verliesgevend maken, rekening houdend met het feit dat zijn winstmarge onder de 10 % ligt. (329) In beide scenario’s zou het vervallen van de maatregelen een negatief effect hebben op de bedrijfstak van de Unie, waardoor zijn reeds kwetsbare financiële situatie zou verslechteren en uiteindelijk zijn levensvatbaarheid in gevaar zou komen. 6.6. Conclusie (330) Op grond hiervan wordt geconcludeerd dat het ontbreken van maatregelen naar alle waarschijnlijkheid zou leiden tot een aanzienlijke toename van de uitvoer tegen dumpingprijzen uit India en de VRC en dat zich waarschijnlijk opnieuw aanmerkelijke schade zou voordoen. 6.7. Belang van de Unie (331) Overeenkomstig artikel 21 van de basisverordening heeft de Commissie onderzocht of handhaving van de bestaande antidumpingmaatregelen in strijd is met het belang van de Unie in haar geheel. Het belang van de Unie werd vastgesteld op basis van een beoordeling van alle betrokken belangen, waaronder die van de bedrijfstak van de Unie, de importeurs en de gebruikers. 6.8. Belang van de bedrijfstak van de Unie (332) Uit het onderzoek is gebleken dat, hoewel de bedrijfstak van de Unie geen aanmerkelijke schade heeft geleden, deze bepaalde negatieve gevolgen van de invoer uit India en de VRC heeft ondervonden, zoals een verlies van marktaandeel, en dat zijn financiële situatie kwetsbaar was gezien de dalende winstgevendheid. Als de maatregelen ten aanzien van India en de VRC worden ingetrokken, is het waarschijnlijk dat de schade zich zou herhalen, omdat de bedrijfstak van de Unie zou worden blootgesteld aan een enorm invoervolume dat een aanzienlijke prijsdruk zou uitoefenen. Daardoor zou de economische situatie van de bedrijfstak van de Unie om de in de overwegingen 327 en 328 beschreven redenen waarschijnlijk aanzienlijk verslechteren. Handhaving van de maatregelen zou de markt daarentegen meer zekerheid verschaffen en de bedrijfstak van de Unie in staat stellen zijn economische situatie te versterken en zijn uitzichten op levensvatbaarheid op lange termijn verbeteren. (333) De Commissie is op basis hiervan tot de conclusie gekomen dat voortzetting van de huidige antidumpingmaatregelen in het belang van de bedrijfstak van de Unie is. 6.9. Belang van niet-verbonden importeurs (334) Bij de opening van het onderzoek werd contact opgenomen met alle bekende niet-verbonden importeurs. De Commissie heeft tijdens het onderzoek geen medewerking verkregen van niet-verbonden importeurs. (335) Op basis hiervan waren er geen aanwijzingen dat voortzetting van de maatregelen aanzienlijke negatieve gevolgen voor de importeurs zou hebben die zwaarder wegen dan de positieve gevolgen van de maatregelen voor de bedrijfstak van de Unie. 6.10. Belang van de gebruikers (336) Jervois Finland Oy (“Jervois”), de enige gebruiker die aan het onderzoek meewerkte, verzette zich tegen de voortzetting van de antidumpingmaatregelen. (337) Jervois gebruikte oxaalzuur als grondstof voor de productie van een van zijn producten. Oxaalzuur vertegenwoordigde ongeveer [5-9] % van de totale productiekosten van dit product, wat op zijn beurt ongeveer [9-13] % van de totale omzet van de onderneming genereerde. Daarom was het effect van de kosten van oxaalzuur op de totale financiële prestaties van Jervois zeer beperkt. (338) Bovendien gebruikte Jervois oxaalzuur dat uit de betrokken landen werd ingevoerd voor de vervaardiging van producten die zij buiten de EU verkocht. Zij kon derhalve invoeren in het kader van de regeling actieve veredeling en betaalde het antidumpingrecht dus niet. In dat geval zouden de geldende maatregelen geen directe gevolgen hebben voor de financiële situatie van Jervois. (339) Gezien het bovenstaande en rekening houdend met het feit dat de Commissie geen opmerkingen van andere gebruikers heeft ontvangen, zou handhaving van de antidumpingmaatregelen geen negatieve gevolgen hebben voor de gebruikers in de Unie die zwaarder wegen dan de positieve gevolgen van de maatregelen voor de bedrijfstak van de Unie. (340) In haar opmerkingen over de mededeling van de definitieve bevindingen voerde Oxaquim aan dat de verklaring van de Commissie in overweging 339 van de verordening dat zij geen andere opmerkingen van de gebruikers in de Unie had ontvangen, met uitzondering van Jervois Finland Oy, onjuist was. Volgens Oxaquim hebben verschillende gebruikers in de Unie opmerkingen ingediend ter ondersteuning van de voortzetting van de antidumpingmaatregelen. Oxaquim verzocht de Commissie om melding te maken van het aantal dergelijke gebruikers in de Unie en hun steun voor de voortzetting van de maatregelen. (341) De Commissie merkte op dat zij opmerkingen heeft ontvangen van twee distributeurs van oxaalzuur. Zij spraken hun steun uit voor de verlenging van de antidumpingmaatregelen ten aanzien van de invoer van oxaalzuur uit China en India. Daarnaast heeft de Commissie van drie andere partijen gevoelige opmerkingen ontvangen: één distributeur, één gebruiker en één handelaar en gebruiker. De Commissie heeft deze partijen verzocht een niet-gevoelige versie van hun opmerkingen in te dienen, maar de partijen hebben dit niet gedaan. Daarom kon de Commissie hun standpunt niet bekendmaken in de verordening. 6.11. Conclusie inzake het belang van de Unie (342) Op basis van het bovenstaande is de Commissie tot de conclusie gekomen dat er, wat het belang van de Unie betreft, geen dwingende redenen zijn om de bestaande maatregelen ten aanzien van de invoer van oxaalzuur uit India en de VRC niet te handhaven. 7. ANTIDUMPINGMAATREGELEN (343) Op basis van de conclusies van de Commissie inzake de voortzetting van dumping, de herhaling van schade en het belang van de Unie moeten de antidumpingmaatregelen ten aanzien van oxaalzuur uit India en de VRC worden gehandhaafd. (344) Om het risico op ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De ondernemingen met individuele antidumpingrechten moeten een geldige handelsfactuur overleggen aan de douaneautoriteiten van de lidstaten. Deze factuur moet voldoen aan de in artikel 1, lid 3, van deze verordening vastgestelde vereisten. Invoer die niet van een dergelijke factuur vergezeld gaat, wordt onderworpen aan het antidumpingrecht dat van toepassing is op “alle andere ondernemingen”. (345) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle vereisten van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het lagere recht vervolgens terecht wordt toegepast, in overeenstemming met de douanewetgeving. (346) Indien het volume van de uitvoer door een van de ondernemingen die een lager individueel recht genieten, na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van maatregelen worden geopend. Hierbij kan onder meer worden onderzocht of het nodig is een individueel recht of individuele rechten in te trekken en in plaats daarvan het voor het gehele land geldende recht in te stellen. (347) De individuele antidumpingrechten voor ondernemingen die in deze verordening worden genoemd, zijn uitsluitend van toepassing op de invoer van het onderzochte product voor zover het van oorsprong is uit de betrokken landen en is geproduceerd door de genoemde rechtspersonen. Op de invoer van het onderzochte product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die met de specifiek genoemde ondernemingen zijn verbonden, is het recht van toepassing dat geldt voor “alle andere ondernemingen”. Die invoer mag niet worden onderworpen aan de individuele antidumpingrechten. (348) Een onderneming die later haar naam wijzigt, kan verzoeken om verdere toepassing van deze individuele antidumpingrechten. Dit verzoek moet worden ingediend bij de Commissie ( 143 ) . Het moet alle relevante informatie bevatten waaruit blijkt dat de wijziging geen invloed heeft op het recht van de onderneming om in aanmerking te komen voor het recht dat op haar van toepassing is. Als de naamswijziging van de onderneming niet van invloed is op haar recht om in aanmerking te komen voor het recht dat op haar van toepassing is, zal een bericht over de naamswijziging worden bekendgemaakt in het Publicatieblad van de Europese Unie . (349) Alle belanghebbenden zijn in kennis gesteld van de belangrijkste feiten en overwegingen op grond waarvan het voornemen bestond om handhaving van de bestaande maatregelen aan te bevelen. Zij konden hierover tevens binnen een bepaalde termijn opmerkingen maken. (350) In haar opmerkingen over de mededeling van de definitieve bevindingen voerde Oxaquim aan dat oxaalzuur van bepaalde Chinese producenten via de onderneming Yuanping op de markt van de Unie werd ingevoerd, waarbij geprofiteerd werd van het lagere individuele recht van deze onderneming. Oxaquim verzocht de Commissie te overwegen het individuele recht van Yuanping in te trekken op grond van het feit dat deze onderneming niet langer een echte producent van oxaalzuur is. (351) De Commissie merkte op dat de maatregelen in het kader van een nieuw onderzoek in verband met het vervallen van de maatregelen niet alleen voor een individuele onderneming kunnen worden beëindigd. Derhalve werd deze opmerking afgewezen. (352) Indien een bedrag moet worden terugbetaald naar aanleiding van een arrest van het Hof van Justitie van de Europese Unie, geldt ingevolge artikel 109 van Verordening (EU, Euratom) 2018/1046 van het Europees Parlement en de Raad ( 144 ) als rentevoet de rente die de Europese Centrale Bank voor haar basisherfinancieringstransacties hanteert, zoals bekendgemaakt in de C-serie van het Publicatieblad van de Europese Unie op de eerste kalenderdag van elke maand. (353) De in deze verordening vervatte maatregelen zijn in overeenstemming met het advies van het bij artikel 15, lid 1, van Verordening (EU) 2016/1036 ingestelde comité, HEEFT DE VOLGENDE VERORDENING VASTGESTELD: Artikel 1 1.   Er wordt een definitief antidumpingrecht ingesteld op oxaalzuur, zij het als dihydraat (CUS-nummer 0028635-1 en CAS-nummer 6153-56-6), zij het in watervrije vorm (CUS-nummer 0021238-4 en CAS-nummer 144-62-7), en al dan niet in waterige oplossing, momenteel ingedeeld onder GN-code ex 2917 11 00  (Taric-code 2917 11 00 91), van oorsprong uit India en de Volksrepubliek China. 2.   De definitieve antidumpingrechten die van toepassing zijn op de nettoprijs, franco grens Unie, vóór inklaring, van het in lid 1 omschreven en door onderstaande ondernemingen vervaardigde product, zijn als volgt: Land van oorsprong Onderneming Antidumpingrecht Aanvullende Taric-code India Punjab Chemicals and Crop Protection Limited 22,8 % B230 Star Oxochem Pvt Ltd 31,5 % B270 Alle overige invoer van oorsprong uit India 43,6 % B999 Volksrepubliek China Shandong Fengyuan Chemicals Stock Co., Ltd; Shandong Fengyuan Uranus Advanced Material Co., Ltd 37,7 % B231 Yuanping Changyuan Chemicals Co., Ltd 14,6 % B232 Alle overige invoer van oorsprong uit de Volksrepubliek China 52,2 % B999 3.   De individuele rechten die zijn vastgesteld voor de in lid 2 vermelde ondernemingen zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die luidt als volgt: “Ondergetekende verklaart dat de (hoeveelheid) (onderzocht product) die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in [betrokken land]. Ondergetekende verklaart dat de in deze factuur verstrekte informatie juist en volledig is.” Als een dergelijke factuur niet wordt overgelegd, wordt het recht toegepast dat voor “alle andere ondernemingen” geldt. 4.   Tenzij anders vermeld, zijn de geldende bepalingen inzake douanerechten van toepassing. Artikel 2 Deze verordening treedt in werking op de dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en rechtstreeks toepasselijk in elke lidstaat. Gedaan te Brussel, 5 september 2024. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 . ( 2 ) Uitvoeringsverordening (EU) nr. 325/2012 van de Raad van 12 april 2012 tot instelling van een definitief antidumpingrecht en tot definitieve inning van het voorlopige antidumpingrecht op oxaalzuur van oorsprong uit India en de Volksrepubliek China ( PB L 106 van 18.4.2012, blz. 1 ). ( 3 ) Arrest van 20 mei 2015, Yuanping Changyuan Chemicals/Raad , T-310/12, ECLI:EU:T:2015:295. ( 4 ) Uitvoeringsverordening (EU) 2016/2081 van de Commissie van 28 november 2016 betreffende het opnieuw instellen van een definitief antidumpingrecht op oxaalzuur van oorsprong uit de Volksrepubliek China en geproduceerd door Yuanping Changyuan Chemicals Co. Ltd ( PB L 321 van 29.11.2016, blz. 48 ). ( 5 ) Uitvoeringsverordening (EU) 2018/931 van de Commissie van 28 juni 2018 tot instelling van een definitief antidumpingrecht op oxaalzuur van oorsprong uit India en de Volksrepubliek China naar aanleiding van een nieuw onderzoek bij het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L 165 van 2.7.2018, blz. 13 ). ( 6 ) PB C 379 van 3.10.2022, blz. 11 . ( 7 ) PB C 230 van 30.6.2023, blz. 12 . ( 8 ) https://tron.trade.ec.europa.eu/investigations/case-view?caseId=2668 . ( 9 ) Raming op basis van de informatie die is verstrekt door de twee producenten-exporteurs die aan het onderzoek hebben meegewerkt, op de website van een van de producenten-exporteurs die niet aan het onderzoek heeft meegewerkt en op basis van het vorige nieuwe onderzoek bij het vervallen van de maatregelen. ( 10 ) Gemeenschappelijk douanetarief. Het conventionele recht voor 2917 11 00  oxaalzuur en de zouten en esters daarvan is 6,5 %. Zie Uitvoeringsverordening (EU) 2016/1821 van de Commissie van 6 oktober 2016 tot wijziging van bijlage I bij Verordening (EEG) nr. 2658/87 van de Raad met betrekking tot de tarief- en statistieknomenclatuur en het gemeenschappelijk douanetarief ( PB L 294 van 28.10.2016, blz. 1 ) en Uitvoeringsverordening (EU) 2017/1925 van de Commissie van 12 oktober 2017 tot wijziging van bijlage I bij Verordening (EEG) nr. 2658/87 van de Raad met betrekking tot de tarief- en statistieknomenclatuur en het gemeenschappelijk douanetarief ( PB L 282 van 31.10.2017, blz. 1 ). ( 11 ) De MEIS-regeling werd in 2015 ingevoerd ter vervanging van eerdere regelingen: https://www.dgft.gov.in/CP/?opt=meis . ( 12 ) Werkdocument van de diensten van de Commissie getiteld “Significant Distortions in the Economy of the People’s Republic of China for the purposes of Trade Defence Investigations”, 20 december 2017 (SWD(2017) 483 final/2). ( 13 ) Uitvoeringsverordening (EU) 2021/607 van de Commissie van 14 april 2021 tot instelling van een definitief antidumpingrecht op citroenzuur van oorsprong uit de Volksrepubliek China, zoals uitgebreid tot uit Maleisië verzonden citroenzuur, al dan niet aangegeven als van oorsprong uit Maleisië, naar aanleiding van een nieuw onderzoek bij het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L 129 van 15.4.2021, blz. 73 ) (“nieuw onderzoek bij het vervallen van de maatregelen, citroenzuur uit de VRC”), overweging 101. ( 14 ) Informatie over subsidies is te vinden op de website van het Chinese ministerie van Landbouw: http://www.moa.gov.cn/gk/zcfg/qnhnzc/201904/t20190416_6179338.htm . ( 15 ) Kennisgeving 2017/627 van de Nationale Commissie voor ontwikkeling en hervorming (NDRC) tot intrekking van de kennisgeving over aangelegenheden in verband met het beheer van projecten voor de intensieve verwerking van maïs, beschikbaar op: https://www.ndrc.gov.cn/fggz/cyfz/zcyfz/201704/t20170417_1149901.html . ( 16 ) Nieuw onderzoek bij het vervallen van de maatregelen, citroenzuur uit de VRC, overweging 101. ( 17 ) 14e vijfjarenplan, artikel XXIII, “Boost the Quality, Benefits and Competitiveness of Agriculture”, blz. 54. ( 18 ) WTO, Trade Policy Review China, Report by the Secretariat (“WTO TPR China”), WT/TPR/S/415 (15.9.2021), punt 4.10, blz. 124, beschikbaar via de volgende link: https://www.wto.org/english/tratop_e/tpr_e/s415_e.pdf . ( 19 ) WTO TPR China, punt 4.12, blz. 125. ( 20 ) Xinhua News Agency Report, “Chinese vice premier underlines stable corn, rice production”, 2 april 2022, toegankelijk via: https://english.news.cn/20220402/6654f6332c0b49488ab133489bb84cc6/c.html . ( 21 ) WTO TPR China, punt 4.6, blz. 123. ( 22 ) WTO TPR China, punt 4.9, blz. 123. ( 23 ) WTO TPR China, zie voetnoot 60, punt 4.20, blz. 127. Het quotum wordt door de NDRC en het ministerie van Handel toegewezen en de vergunning wordt door het ministerie van Handel afgegeven. ( 24 ) Memorandum van het ministerie van Handel van de VS/Dienst voor Internationale Handel (“ITA NME-memorandum”) van 26 oktober 2017, getiteld “China’s Status as a Non-Market Economy” (A-570-053), blz. 149, https://enforcement.trade.gov/download/prc-nme-status/prc-nme-review-final-103017.pdf . ( 25 ) Uitvoeringsverordening (EU) 2020/1336 van de Commissie van 25 september 2020 tot instelling van definitieve antidumpingrechten op bepaalde soorten polyvinylalcohol van oorsprong uit de Volksrepubliek China ( PB L 315 van 29.9.2020, blz. 1 ) (“oorspronkelijk onderzoek van polyvinylalcohol uit de VRC”), overweging 139. ( 26 ) http://spc.sinopec.com/spc/en/investor/com_notice/Documents/20220429/doc_20220429_563439419677.pdf . ( 27 ) Werkdocument van de diensten van de Commissie, “Significant Distortions in the Economy of the People’s Republic of China for the purposes of Trade Defence Investigations”, 20 december 2017 (SWD(2017) 483 final/2), blz. 406. ( 28 ) Uitvoeringsverordening (EU) 2022/116 van de Commissie van 27 januari 2022 tot instelling van een definitief antidumpingrecht op acesulfaamkalium van oorsprong uit de Volksrepubliek China naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L 19 van 28.1.2022, blz. 22 ) (“nieuw onderzoek in verband met het vervallen van de maatregelen, acesulfaamkalium uit de VRC”), overweging 98. ( 29 ) Werkdocument van de diensten van de Commissie, “Significant Distortions in the Economy of the People’s Republic of China for the purposes of Trade Defence Investigations”, 20 december 2017 (SWD(2017) 483 final/2), blz. 219. ( 30 ) ITA NME-memorandum, blz. 164. ( 31 ) Uitvoeringsverordening (EU) 2022/1924 van de Commissie van 10 oktober 2022 tot instelling van een definitief antidumpingrecht op natriumcyclamaat van oorsprong uit de Volksrepubliek China en Indonesië naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L 264 van 11.10.2022, blz. 12 ) (“nieuw onderzoek in verband met het vervallen van de maatregelen, natriumcyclamaat uit de VRC”), overweging 63. ( 32 ) Oorspronkelijk onderzoek, polyvinylalcohol uit de VRC, overweging 150. ( 33 ) Chinese overheid, 13e vijfjarenplan voor de ontwikkeling van aardgas, beschikbaar op: https://policy.asiapacificenergy.org/node/3044 . ( 34 ) Werkdocument van de diensten van de Commissie, “Significant Distortions in the Economy of the People’s Republic of China for the purposes of Trade Defence Investigations”, 20 december 2017 (SWD(2017) 483 final/2), blz. 219, voetnoot 757. ( 35 ) ITA NME-memorandum, blz. 163. ( 36 ) http://www.fengyuanhuaxue.com/en/ . ( 37 ) Nieuw onderzoek in verband met het vervallen van de maatregelen, natriumcyclamaat uit de VRC, overweging 47, voetnoot 20. ( 38 ) Oorspronkelijk onderzoek, polyvinylalcohol uit de VRC, overweging 140. ( 39 ) Zie https://www.futuremarketinsights.com/reports/oxalic-acid-market . ( 40 ) Zie https://www.fengyuanhuaxue.com/portal/about#honor . ( 41 ) Zie https://www.uschina.org/sites/default/files/2013%20HNTE%20Backgrounder.pdf . ( 42 ) Uitvoeringsverordening (EU) 2022/2001 van de Commissie van 21 oktober 2022 tot instelling van een definitief antidumpingrecht op aspartaam van oorsprong uit de Volksrepubliek China naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad ( PB L 274 van 24.10.2022, blz. 24 ) (“nieuw onderzoek in verband met het vervallen van de maatregelen, aspartaam uit de VRC”), overweging 100. ( 43 ) Nieuw onderzoek in verband met het vervallen van de maatregelen, aspartaam uit de VRC, overweging 100. ( 44 ) Nieuw onderzoek in verband met het vervallen van de maatregelen, acesulfaamkalium uit de VRC, overweging 103. ( 45 ) Nieuw onderzoek in verband met het vervallen van de maatregelen, natriumcyclamaat uit de VRC, overweging 69, en nieuw onderzoek in verband met het vervallen van de maatregelen, aspartaam uit de VRC, overweging 105. ( 46 ) CBIRC, driejarig actieplan ter verbetering van de corporate governance in de bank- en verzekeringssectoren (2020-2022), gepubliceerd op 28 augustus 2020, beschikbaar via de volgende link: http://www.cbirc.gov.cn/cn/view/pages/ItemDetail.html?docId=925393&itemId=928 . ( 47 ) Werkdocument van de diensten van de Commissie, “Significant Distortions in the Economy of the People’s Republic of China for the purposes of Trade Defence Investigations”, 10 april 2024 (SWD(2024) 91 final). ( 48 ) Geactualiseerd rapport — hoofdstuk 2, blz. 7. ( 49 ) Geactualiseerd rapport — hoofdstuk 2, blz. 7-8. ( 50 ) Geactualiseerd rapport — hoofdstuk 2, blz. 10, 18. ( 51 ) Beschikbaar op: http://www.npc.gov.cn/zgrdw/englishnpc/Constitution/node_2825.htm (geraadpleegd op 13 mei 2024). ( 52 ) Geactualiseerd rapport — hoofdstuk 2, blz. 29-30. ( 53 ) Geactualiseerd rapport — hoofdstuk 4, blz. 57, 92. ( 54 ) Geactualiseerd rapport — hoofdstuk 6, blz. 149-150. ( 55 ) Geactualiseerd rapport — hoofdstuk 6, blz. 153-171. ( 56 ) Geactualiseerd rapport — hoofdstuk 7, blz. 204-205. ( 57 ) Geactualiseerd rapport — hoofdstuk 8, blz. 207-208, 242-243. ( 58 ) Geactualiseerd rapport — hoofdstuk 2, blz. 19-24, hoofdstuk 4, blz. 69, blz. 99-100, hoofdstuk 5, blz. 130-131. ( 59 ) Geactualiseerd rapport — hoofdstuk 5, blz. 120-131. ( 60 ) Artikel 33 van de statuten van de CCP, artikel 19 van het Chinese vennootschapsrecht. Zie geactualiseerd rapport — hoofdstuk 3, blz. 47-50. ( 61 ) Zie het jaarverslag 2023 van de onderneming, blz. 58, beschikbaar op: https://static.sse.com.cn/disclosure/listedinfo/announcement/c/new/2024-03-30/600426_20240330_6FMX.pdf (geraadpleegd op 13 mei 2024). ( 62 ) Zie het jaarverslag 2023 van Danhua Technology, blz. 21 en 48, beschikbaar op: http://file.finance.sina.com.cn/211.154.219.97:9494/MRGG/CNSESH_STOCK/2023/2023-4/2023-04-21/9019783.PDF (accessed on 13 May 2024). ( 63 ) Zie https://www.sohu.com/a/434414645_100011043 (geraadpleegd op 13 mei 2024). ( 64 ) Zie het jaarverslag 2023 van de onderneming, blz. 94, beschikbaar op: http://file.finance.sina.com.cn/211.154.219.97:9494/MRGG/CNSESZ_STOCK/2024/2024-4/2024-04-27/10123345.PDF (geraadpleegd op 13 mei 2024). ( 65 ) Zie https://www.fengyuanhuaxue.com/portal/news/detail.html?id=8&type=1 (geraadpleegd op 13 mei 2024). ( 66 ) Zie http://www.moa.gov.cn/gk/cwgk_1/nybt/202206/t20220610_6402146.htm , punt 20 (geraadpleegd op 13 mei 2024). ( 67 ) Geactualiseerd rapport — hoofdstuk 13, blz. 466. ( 68 ) Geactualiseerd rapport — hoofdstuk 2, blz. 24-27. ( 69 ) Zie verder: http://www.cfia.org.cn/ (geraadpleegd op 22 mei 2024). ( 70 ) Handvest van de China Biofermentation Industry Association. Beschikbaar op: http://www.cfia.org.cn/site/term/5.html (geraadpleegd op 22 mei 2024). ( 71 ) Ibid. ( 72 ) Zie: http://www.cciepa.org.cn/ (geraadpleegd op 22 mei 2024). ( 73 ) Zie http://www.cciepa.org.cn/page.htm?id=1002 (geraadpleegd op 13 mei 2024). ( 74 ) Zie voetnoot 60. ( 75 ) Geactualiseerd rapport — hoofdstuk 5, blz. 124-125. ( 76 ) Geactualiseerd rapport — hoofdstuk 3, blz. 40. ( 77 ) Zie bijvoorbeeld: Blanchette, J. — “Xi’s Gamble: The Race to Consolidate Power and Stave off Disaster; Foreign Affairs, vol. 100, nr. 4, juli/augustus 2021, blz. 10-19. ( 78 ) Geactualiseerd rapport — hoofdstuk 3, blz. 41. ( 79 ) Beschikbaar op https://www.reuters.com/article/us-china-congress-companies-idUSKCN1B40JU (geraadpleegd op 13 mei 2024). ( 80 ) Richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren: www.gov.cn/zhengce/2020-09/15/content_5543685.htm (geraadpleegd op 13 mei 2024). ( 81 ) Financial Times (2020) — Chinese Communist Party asserts greater control over private enterprise: https://on.ft.com/3mYxP4j (geraadpleegd op 13 mei 2024). ( 82 ) Zie http://file.finance.sina.com.cn/211.154.219.97:9494/MRGG/CNSESZ_STOCK/2023/2023-10/2023-10-28/9608338.PDF (geraadpleegd op 13 mei 2024). ( 83 ) Zie http://file.finance.sina.com.cn/211.154.219.97:9494/MRGG/CNSESH_STOCK/2023/2023-11/2023-11-16/9644604.PDF (geraadpleegd op 13 mei 2024). ( 84 ) Zie http://www.hualuholdings.com/news/800.html (geraadpleegd op 13 mei 2024). ( 85 ) Geactualiseerd rapport — hoofdstuk 14, afdelingen 14.1 tot en met 14.3. ( 86 ) Geactualiseerd rapport — hoofdstuk 4, blz. 56-57, 99-100. ( 87 ) http://www.moa.gov.cn/gk/cwgk_1/nybt/202206/t20220610_6402146.htm , punten 6 en 15 (geraadpleegd op 13 mei 2024). ( 88 ) Zie https://www.gov.cn/zhengce/content/2022-02/11/content_5673082.htm (geraadpleegd op 13 mei 2024). ( 89 ) Ibid., afdeling II.1. ( 90 ) Ibid., afdeling IV, kader 3. ( 91 ) Zie mededeling van 15 departementen, waaronder het ministerie van Landbouw en Plattelandszaken, over diverse beleidslijnen en maatregelen ter bevordering van de hoogwaardige ontwikkeling van intensieve verwerking van landbouwproducten (moa.gov.cn) (geraadpleegd op 13 mei 2024). ( 92 ) Zie https://www.miit.gov.cn/zwgk/zcwj/wjfb/yj/art/2022/art_4ef438217a4548cb98c2d7f4f091d72e.html — Eerste afdeling, Algemene eisen (geraadpleegd op 13 mei 2024). ( 93 ) Ibid. — Tweede afdeling, Verbetering van het innovatie- en ontwikkelingsniveau. ( 94 ) Ibid. ( 95 ) Ibid., afdeling 11. ( 96 ) Zie http://lvsefazhan.cn/index.php/guozijianguan/408.html (geraadpleegd op 13 mei 2024). ( 97 ) Ibid., afdeling IV.3. ( 98 ) Zie http://www.moa.gov.cn/xw/qg/202206/t20220614_6402372.htm (geraadpleegd op 13 mei 2024). ( 99 ) Zie https://www.sohu.com/a/756699103_121769698 (geraadpleegd op 13 mei 2024). ( 100 ) Geactualiseerd rapport — hoofdstuk 6, blz. 171-179. ( 101 ) Geactualiseerd rapport — hoofdstuk 9, blz. 260-261. ( 102 ) Geactualiseerd rapport — hoofdstuk 9, blz. 257-260. ( 103 ) Geactualiseerd rapport — hoofdstuk 9, blz. 252-254. ( 104 ) Geactualiseerd rapport — hoofdstuk 13, blz. 360-361, 364-370. ( 105 ) Geactualiseerd rapport — hoofdstuk 13, blz. 366. ( 106 ) Geactualiseerd rapport — hoofdstuk 13, blz. 370-373. ( 107 ) Geactualiseerd rapport — hoofdstuk 6, blz. 137-140. ( 108 ) Geactualiseerd rapport — hoofdstuk 6, blz. 146-149. ( 109 ) Zie https://www.miit.gov.cn/zwgk/zcwj/wjfb/yj/art/2022/art_4ef438217a4548cb98c2d7f4f091d72e.html — Achtste afdeling, Organisatorische waarborgen versterken (geraadpleegd op 13 mei 2024). ( 110 ) Geactualiseerd rapport — hoofdstuk 6, blz. 149. ( 111 ) Zie het officiële beleidsdocument van de China Banking and Insurance Regulatory Commission van 28 augustus 2020: Driejarig actieplan ter verbetering van de corporate governance in de bank- en verzekeringssectoren (2020-2022): http://www.cbirc.gov.cn/cn/view/pages/ItemDetail.html?docId=925393&itemId=928 (geraadpleegd op 13 mei 2024). In het plan wordt opgedragen “verder te handelen in de geest van de keynotespeech van secretaris-generaal Xi Jinping over de te boeken vooruitgang bij de hervorming van de corporate governance in de financiële sector”. Bovendien is afdeling II van het plan gericht op het bevorderen van de organische integratie van de partijleiding in corporate governance: “[w]ij laten de integratie van het leiderschap van de Partij in het ondernemingsbestuur systematischer, gestandaardiseerder en meer op basis van procedures verlopen [...] Belangrijke operationele en beheersaangelegenheden moeten door het partijcomité zijn besproken voordat de raad van bestuur of de directie hierover een besluit neemt.”. ( 112 ) Zie de Mededeling van de CBIRC over de methode voor de beoordeling van de prestaties van handelsbanken, gepubliceerd op 15 december 2020: http://jrs.mof.gov.cn/gongzuotongzhi/202101/t20210104_3638904.htm (geraadpleegd op 13 mei 2024). ( 113 ) Geactualiseerd rapport — hoofdstuk 6, blz. 157-158. ( 114 ) Geactualiseerd rapport — hoofdstuk 6, blz. 150-152, 156-160, 165-171. ( 115 ) OESO (2019), OECD Economic Surveys: China 2019, OECD Publishing, Parijs, blz. 29, beschikbaar op: https://doi.org/10.1787/eco_surveys-chn-2019-en (geraadpleegd op 13 mei 2024). ( 116 ) Zie http://www.gov.cn/xinwen/2020-04/20/content_5504241.htm (geraadpleegd op 13 mei 2024). ( 117 ) World Bank Open Data — Upper Middle Income, https://data.worldbank.org/income-level/upper-middle-income . ( 118 ) Als het onderzochte product in geen enkel land met een vergelijkbaar ontwikkelingsniveau wordt geproduceerd, kan de productie van een product in dezelfde algemene categorie en/of sector als van het onderzochte product in aanmerking worden genomen. ( 119 ) https://ilostat.ilo.org/data/ . ( 120 ) https://www.enel.com.co . ( 121 ) https://www.acueducto.com.co . ( 122 ) https://www.gdo.com.co . ( 123 ) http://www.gtis.com/gta/secure/default.cfm . ( 124 ) Bijlage 21J bij het verzoek. ( *1 ) Goederencode in Turkije ( 125 ) Verordening (EU) 2015/755 van het Europees Parlement en de Raad van 29 april 2015 betreffende de gemeenschappelijke regeling voor de invoer uit bepaalde derde landen ( PB L 123 van 19.5.2015, blz. 33 ). Volgens artikel 2, lid 7, van de basisverordening kunnen de binnenlandse prijzen in die landen niet worden gebruikt voor de vaststelling van de normale waarde. ( 126 ) Bijlage 21J bij het verzoek. ( 127 ) Bijlage 21J bij het verzoek. ( 128 ) https://ilostat.ilo.org/ . ( 129 ) https://safetya.co/normatividad/decreto-768-de-2022/ . ( 130 ) https://www.enel.com.co/en/people/energy-rates.html . ( 131 ) https://www.acueducto.com.co . ( 132 ) https://www.gdo.com.co . ( 133 ) http://orbis4.bvdinfo.com/ . ( 134 ) http://orbis4.bvdinfo.com/ . ( 135 ) Deze schatting was gebaseerd op de productiecapaciteit en de reservecapaciteit zoals vermeld in een studie die in opdracht van de indiener van het verzoek was uitgevoerd. ( 136 ) Overweging 60 van Uitvoeringsverordening (EU) 2018/931. ( 137 ) https://www.chemanalyst.com/industry-report/oxalic-acid-market-2969 . ( 138 ) Informatie over de capaciteitsuitbreiding was opgenomen in de studie waartoe de indiener van het verzoek opdracht had gegeven. ( 139 ) De bron voor de totale uitvoer was de IHS-databank, terwijl het binnenlandse verbruik werd geschat op basis van de productiecapaciteit die werd gerapporteerd in de in opdracht van de indiener van het verzoek uitgevoerde studie en de uitvoergegevens van IHS. ( 140 ) De reservecapaciteit werd geschat op basis van de studie waartoe de indiener van het verzoek opdracht had gegeven. ( 141 ) Verzoek, punt 219. ( 142 ) Verzoek, punt 221. Zie bijvoorbeeld de uitvoerbeperkingen voor gallium en germanium die met ingang van 1 augustus 2023 werden ingesteld en de uitvoercontroles op grafiet die sinds 1 december 2023 van kracht zijn. ( 143 ) Europese Commissie, directoraat-generaal Handel, directoraat G, Wetstraat 170, 1040 Brussel, België. ( 144 ) Verordening (EU, Euratom) 2018/1046 van het Europees Parlement en de Raad van 18 juli 2018 tot vaststelling van de financiële regels van toepassing op de algemene begroting van de Unie, tot wijziging van Verordeningen (EU) nr. 1296/2013, (EU) nr. 1301/2013, (EU) nr. 1303/2013, (EU) nr. 1304/2013, (EU) nr. 1309/2013, (EU) nr. 1316/2013, (EU) nr. 223/2014, (EU) nr. 283/2014 en Besluit nr. 541/2014/EU en tot intrekking van Verordening (EU, Euratom) nr. 966/2012 ( PB L 193 van 30.7.2018, blz. 1 ). ELI: http://data.europa.eu/eli/reg_impl/2024/2211/oj ISSN 1977-0758 (electronic edition)",
  "source": "EUR LEX"
}