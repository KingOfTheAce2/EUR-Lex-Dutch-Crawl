{
  "url": "http://www.w3.org/1999/xhtml\"><!--",
  "content": "L_202302659NL.000101.fmx.xml Publicatieblad van de Europese Unie NL Serie L 2023/2659 28.11.2023 UITVOERINGSVERORDENING (EU) 2023/2659 VAN DE COMMISSIE van 27 november 2023 tot instelling van een voorlopig antidumpingrecht op bepaalde soorten polyethyleentereftalaat van oorsprong uit de Volksrepubliek China DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) (de “basisverordening”), en met name artikel 7, Na raadpleging van de lidstaten, Overwegende hetgeen volgt: 1. PROCEDURE 1.1. Inleiding (1) Op 30 maart 2023 heeft de Europese Commissie (“de Commissie”) op grond van artikel 5 van de basisverordening een antidumpingonderzoek geopend met betrekking tot de invoer van polyethyleentereftalaat (“PET”) van oorsprong uit de Volksrepubliek China (“het betrokken land” of “de VRC”). Zij heeft daartoe een bericht van inleiding gepubliceerd in het Publicatieblad van de Europese Unie ( 2 ) (“het bericht van inleiding”). (2) De Commissie heeft het onderzoek ingeleid naar aanleiding van een klacht die op 14 februari 2023 was ingediend door PET Europe (“de klager”). De klacht werd ingediend namens de bedrijfstak van de Unie voor PET in de zin van artikel 5, lid 4, van de basisverordening. Het bij de klacht gevoegde bewijsmateriaal inzake dumping en dreigende schade als gevolg daarvan werd voldoende geacht om de inleiding van het onderzoek te rechtvaardigen. 1.2. Registratie van de invoer (3) Op 31 mei 2023 diende de klager een verzoek tot registratie van de invoer van PET van oorsprong uit de VRC in op grond van artikel 14, lid 5, van de basisverordening. Zoals blijkt uit tabel 1, heeft in dit geval bij de vergelijking van de invoer vanaf de inleiding van het onderzoek (d.w.z. april tot en met juli 2023) met het onderzoektijdvak (d.w.z. kalenderjaar 2022) en dezelfde maanden in het onderzoektijdvak op basis van Eurostat-statistieken, geen toename van de invoer plaatsgevonden, zodat niet was voldaan aan de wettelijke voorwaarde van artikel 10, lid 4, punt d). De Commissie heeft derhalve besloten de invoer van PET van oorsprong uit de VRC niet te registreren. Tabel 1 Invoer uit China in het OT en na de inleiding van het onderzoek (ton) Onderzoektijdvak Maandelijks gemiddelde in het onderzoektijdvak April-juli 2023 April-juli 2023 Maandelijks gemiddelde Invoer uit de VRC in de Unie 305 055 25 421 100 657 25 164 Bron: Eurostat. (4) Overeenkomstig artikel 14, lid 5 bis, van de basisverordening moet de Commissie de invoer waarop een antidumpingonderzoek betrekking heeft gedurende de periode van voorafgaande kennisgeving registreren, tenzij zij over voldoende bewijs in de zin van artikel 5 beschikt waaruit blijkt dat niet is voldaan aan de voorschriften van artikel 10, lid 4, punt c) of punt d). Aangezien er, zoals hierboven uiteengezet, geen toename van de invoer heeft plaatsgevonden, heeft de Commissie besloten de invoer van PET van oorsprong uit de VRC tijdens de periode van voorafgaande kennisgeving niet te registreren. 1.3. Belanghebbenden (5) In het bericht van inleiding werden de belanghebbenden uitgenodigd om met de Commissie contact op te nemen om aan het onderzoek mee te werken. Daarnaast heeft de Commissie de klager, andere haar bekende producenten in de Unie, de haar bekende producenten-exporteurs, de autoriteiten van de VRC alsmede de haar bekende importeurs en gebruikers specifiek in kennis gesteld van de inleiding van het onderzoek en hen uitgenodigd mee te werken. (6) De belanghebbenden zijn in de gelegenheid gesteld om opmerkingen te maken over de inleiding van het onderzoek en een hoorzitting met de Commissie en/of de raadadviseur-auditeur in handelsprocedures aan te vragen. 1.4. Opmerkingen over de inleiding van het onderzoek (7) Na de inleiding van het onderzoek werden opmerkingen ontvangen van de Chinese vereniging China Petroleum and Chemical Industry Federation (“CPCIF”), de gebruikersvereniging Union of European Soft Drinks Associations (“Unesda”) en een niet-verbonden importeur (Svepol). De klager heeft op deze opmerkingen gereageerd. (8) Beide verenigingen voerden aan dat de klager geen zinvolle niet-vertrouwelijke samenvattingen van specifieke informatie heeft verstrekt, met name met betrekking tot een ICIS-verslag over de prijsontwikkeling van paraxyleen, een van de grondstoffen voor de productie van PET, en over het sluiten en stilleggen van productielocaties in de Unie. Unesda voerde bovendien aan dat sommige bijlagen ontbraken. (9) In de openbare versie van de klacht werden de conclusies van het ICIS-verslag over de prijsontwikkeling van paraxyleen in punt 141 uiteengezet, waarbij werd uitgelegd dat de prijs van paraxyleen in de loop van 2022 aanzienlijk was gestegen, wat van invloed was op de invoerprijs van PET uit alle invoerbestemmingen. Uit de samenvatting van de desbetreffende open bijlage bij de klacht bleek dat deze bijlage informatie bevatte over het stilleggen en sluiten van bepaalde producenten in de Unie tijdens de beoordelingsperiode en het onderzoektijdvak van deze klacht. Unesda heeft niet aangegeven welke specifieke bijlagen ontbraken. Daarom was de Commissie van oordeel dat de klacht een relevante niet-vertrouwelijke samenvatting van alle informatie in de klacht bevatte en werd het argument afgewezen. (10) Voorts voerden beide verenigingen aan dat de klacht incoherent en onjuist was met betrekking tot het aantal PET-producenten in de Unie, doordat in een deel van de klacht werd gesteld dat er twaalf producenten zijn, en elders in de klacht dat er ongeveer veertig zijn. (11) Zoals de klager heeft uitgelegd, werd deze incoherentie veroorzaakt door een typografische fout. De klager verduidelijkte dat de bedrijfstak van de Unie bestaat uit twaalf ondernemingen die nieuw PET (“vPET”, virgin PET) produceren en dat er naast deze ondernemingen ongeveer veertig kleinere producenten in de Unie zijn die alleen gerecycled PET (“rPET”) produceren. De door de klager gekende ondernemingen zijn opgenomen in een open bijlage bij de klacht. (12) Unesda voerde aan dat de economische indicatoren voor de situatie van de binnenlandse bedrijfstak niet op uniforme wijze worden gepresenteerd. Soortgelijke informatie heeft betrekking op “klagers”, “EU-producenten”, “verbonden partijen” en “niet-verbonden partijen” zonder uitleg over wie onder elke benaming valt, waardoor de informatie onbegrijpelijk wordt. De geraamde gegevens worden verstrekt zonder uitleg over de gebruikte methode. (13) Aangezien Unesda niet heeft gespecificeerd in welke exacte delen van de klacht de verwijzingen naar de verschillende spelers op de markt van de Unie onbegrijpelijk waren en welke gegevens zonder uitleg werden verstrekt, kon de Commissie dit argument niet beoordelen en werd het afgewezen. (14) Unesda voerde aan dat de in de klacht verstrekte informatie ter ondersteuning van de bewering dat er sprake is van dreigende schade, geen gegevens over de rPET-industrie bevatte die, wanneer zij in aanmerking worden genomen, de conclusies over de basisschadefactoren zouden wijzigen. (15) In de klacht werden geschatte gegevens over de rPET-industrie opgenomen in de beoordeling van de dreiging van schade. Deze informatie was gebaseerd op gedetailleerde cijfers over de capaciteit per rPET-producent, die werd verkregen uit marktinformatie van PET Europe en de klagende producenten, en die werd geëxtrapoleerd naar de andere schade-indicatoren (zoals productie en verkoop). De klager vertegenwoordigde elf producenten, die voornamelijk vPET produceerden. Overeenkomstig artikel 5, lid 2, van de basisverordening moet een klacht de gegevens bevatten waarover de klager redelijkerwijs beschikt. Daarom beschouwde de Commissie de geschatte gegevens over de rPET-industrie als voldoende bewijsmateriaal in het stadium van de klacht. (16) Svepol voerde aan dat het onderzoek uitsluitend was geopend om de concurrentie uit te schakelen en de internationale PET-investeringen van een van de klagende producenten te beschermen. (17) De Commissie beschouwde dit argument als louter speculatie waarvoor de importeur geen materieel bewijsmateriaal verstrekte. De Commissie heeft dit argument derhalve afgewezen. 1.5. Steekproeven (18) In het bericht van inleiding heeft de Commissie verklaard dat zij mogelijk een steekproef van de belanghebbenden zou samenstellen overeenkomstig artikel 17 van de basisverordening. 1.5.1. Steekproef van producenten in de Unie (19) In het bericht van inleiding heeft de Commissie verklaard dat zij een voorlopige steekproef van producenten in de Unie had samengesteld. De Commissie heeft de steekproef samengesteld op basis van de grootste representatieve productie- en verkoophoeveelheden van het soortgelijke product in de Unie in het onderzoektijdvak die binnen de beschikbare tijd redelijkerwijs konden worden onderzocht. Deze steekproef bestond uit drie producenten in de Unie, die goed waren voor 35 % van de geschatte totale productie in de Unie. De Commissie heeft de belanghebbenden uitgenodigd om opmerkingen over de voorlopige steekproef in te dienen. (20) Een van de gebruikers, Refresco, voerde aan dat de selectie slechts betrekking had op een klein deel van de PET-productie. De gebruiker verzocht voorts om uitbreiding van de steekproef met nog twee andere producenten (JBF en PlastiVerd), die beschikken over moderne installaties die in staat moeten zijn zuinig te produceren, die dichter bij de gebruikers in Frankrijk en Spanje staan en dus een groter deel van de Europese productie en geografisch gezien een groter klantenbestand zouden bestrijken. (21) Door de drie grootste producenten en verkopers in de Unie in het onderzoektijdvak, gevestigd in drie verschillende lidstaten, te selecteren, heeft de Commissie overeenkomstig artikel 17, lid 1, van de basisverordening de grootste representatieve productie- en verkoophoeveelheden onderzocht die binnen de beschikbare tijd redelijkerwijs konden worden onderzocht. De geselecteerde ondernemingen vertegenwoordigen 35 % van de geschatte totale productie in de Unie en dus een aanzienlijk en representatief deel van de productie in de Unie. De selectie van producenten die in drie verschillende lidstaten zijn gevestigd, zorgt voor een brede geografische dekking. Bovendien heeft Refresco geen bewijs geleverd dat de geselecteerde ondernemingen niet over moderne faciliteiten beschikten die in staat waren het product goedkoper te produceren, en heeft zij evenmin uitgelegd hoe dit een relevant criterium zou zijn geweest bij het samenstellen van een representatieve steekproef. Daarom werd het verzoek van Refresco om herziening van de steekproef afgewezen. (22) De Commissie concludeerde dat de steekproef van producenten in de Unie derhalve representatief was voor de bedrijfstak van de Unie. 1.5.2. Steekproef van importeurs (23) Om te kunnen beslissen of een steekproef noodzakelijk was en, zo ja, deze samen te stellen, heeft de Commissie niet-verbonden importeurs verzocht de in het bericht van inleiding gevraagde informatie te verstrekken. (24) Eén niet-verbonden importeur heeft de gevraagde informatie geleverd en heeft ermee ingestemd om in de steekproef te worden opgenomen. Aangezien slechts één onderneming antwoordde, besloot de Commissie dat een steekproef niet noodzakelijk was. 1.5.3. Steekproef van producenten-exporteurs in de VRC (25) Om te kunnen beslissen of een steekproef noodzakelijk was en, zo ja, deze te kunnen samenstellen, verzocht de Commissie alle producenten-exporteurs in de VRC de in het bericht van inleiding vermelde informatie te verstrekken. Bovendien heeft de Commissie de vertegenwoordiging van de Volksrepubliek China bij de Europese Unie verzocht eventuele andere producenten-exporteurs die geïnteresseerd zouden kunnen zijn in medewerking aan het onderzoek, op te sporen en/of contact met hen op te nemen. (26) Negen producenten-exporteurs uit het betrokken land hebben de verlangde informatie verstrekt en ermee ingestemd in de steekproef te worden opgenomen. Overeenkomstig artikel 17, lid 1, van de basisverordening heeft de Commissie een steekproef van drie groepen van ondernemingen samengesteld op basis van het grootste representatieve uitvoervolume naar de Unie dat binnen de beschikbare tijd redelijkerwijs kon worden onderzocht. Overeenkomstig artikel 17, lid 2, van de basisverordening zijn alle bekende betrokken producenten-exporteurs en de autoriteiten van het betrokken land geraadpleegd over de samenstelling van de steekproef. (27) Een van de in de steekproef opgenomen producenten-exporteurs, Hainan Yisheng Petrochemical Co., Ltd, heeft zijn medewerking ingetrokken. Daarom heeft de Commissie besloten deze onderneming in de steekproef te vervangen door China Resources Chemical Innovative Materials Group, waarvan de in de vragenlijst voor de samenstelling van de steekproef vermelde hoeveelheden van het onderzochte product naar de Unie de grootste waren van de overige medewerkende producenten-exporteurs. De definitieve steekproef van producenten-exporteurs vertegenwoordigde ongeveer 65 % van de door de medewerkende producenten-exporteurs uit de VRC gemelde uitvoer naar de Unie tijdens het onderzoektijdvak. Overeenkomstig artikel 17, lid 2, van de basisverordening werden alle bekende betrokken producenten-exporteurs en de autoriteiten van het betrokken land geraadpleegd over de samenstelling van de definitieve steekproef. Er werden geen opmerkingen ontvangen. 1.6. Individueel onderzoek (28) Vijf producenten-exporteurs in de VRC hebben op grond van artikel 17, lid 3, van de basisverordening om een individueel onderzoek verzocht. Geen van hen heeft de vragenlijst echter beantwoord. 1.7. Antwoorden op de vragenlijsten en controlebezoeken (29) De Commissie heeft de overheid van de VRC (“de Chinese overheid”) een vragenlijst toegezonden betreffende het bestaan van verstoringen van betekenis in de zin van artikel 2, lid 6 bis, punt b), van de basisverordening in de VRC. (30) De Commissie heeft vragenlijsten toegezonden aan de in de steekproef opgenomen producenten in de Unie, de in de steekproef opgenomen producenten-exporteurs, de haar bekende importeurs en gebruikers. Die vragenlijsten werden op de dag van de inleiding ook online ( 3 ) beschikbaar gesteld. (31) De Commissie heeft alle gegevens die zij voor de voorlopige vaststelling van dumping, daardoor veroorzaakte schade en het belang van de Unie nodig achtte, verzameld en gecontroleerd. Krachtens artikel 16 van de basisverordening werden controlebezoeken ter plaatse verricht bij de volgende ondernemingen: a) Producenten in de Unie: — Equipolymers GmbH, Duitsland — Indorama Ventures Europe BV, Nederland — Neo Group, UAB, Litouwen b) Importeurs: — Svepol JSC, Bulgarije c) Producenten-exporteurs in de VRC: Wankai New Materials Group (“Wankai Group”): — Wankai New Materials Co., Ltd (“Wankai”) — Chongqing Wankai New Materials Technology Co. Ltd (“Chongqing Wankai”) Sanfame Group: — Jiangsu Hailun Petrochemical Co., Ltd (“Hailun”) — Jiangsu Xingye Plastics Co., Ltd (“Xingye”) — Jiangyin Xingu New Material Co., Ltd (“Xingyu”) — Jiangyin Xingtai New Material Co., Ltd (“Xingtai”) China Resources Chemical Innovative Materials Group (“CRCIM Group”): — China Resources Chemical Innovative Materials CO., LTD. (“CRCIM”) — Zhuhai China Resources Chemical Innovative Materials Co., Ltd (“Zhuhai CRCIM”) 1.8. Onderzoektijdvak en beoordelingsperiode (32) Het onderzoek naar dumping en schade had betrekking op de periode van 1 januari 2022 tot en met 31 december 2022 (“het onderzoektijdvak” of “OT”). Het onderzoek naar ontwikkelingen die relevant zijn voor de schadebeoordeling had betrekking op de periode van 1 januari 2019 tot het einde van het onderzoektijdvak (“de beoordelingsperiode”). 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (33) Dit onderzoek heeft betrekking op polyethyleentereftalaat (“PET”) met een viscositeitsgetal van 78 ml/g of meer volgens ISO-norm 1628-5, momenteel ingedeeld onder GN-code 3907 61 00 (“het onderzochte product”). (34) PET is een chemisch product dat gewoonlijk in de kunststoffenindustrie wordt gebruikt om flessen en platen te produceren. Het behoort tot de familie van thermoplasten, d.w.z. de familie kunststoffen die kunnen worden gesmolten wanneer ze worden verwarmd en gehard wanneer ze worden gekoeld. Deze kenmerken zijn omkeerbaar. PET kan dus herhaaldelijk worden herverwarmd, omgevormd en bevroren, waardoor het volledig recyclebaar wordt. 2.2. Betrokken product (35) Het betrokken product is PET van oorsprong uit de Volksrepubliek China (“het betrokken product”). 2.3. Soortgelijk product (36) Uit het onderzoek is gebleken dat de volgende producten dezelfde fysische en chemische basiseigenschappen hebben en voor dezelfde basisdoeleinden worden gebruikt; — het betrokken product bij uitvoer naar de Unie; — het onderzochte product dat in de VRC wordt vervaardigd en aldaar op de binnenlandse markt wordt verkocht, alsmede — het onderzochte product dat in de Unie door de bedrijfstak van de Unie wordt geproduceerd en aldaar wordt verkocht. (37) De Commissie heeft in dit stadium beslist dat die producten derhalve soortgelijke producten zijn in de zin van artikel 1, lid 4, van de basisverordening. 2.4. Argumenten betreffende de productomschrijving (38) Een argument met betrekking tot de productomschrijving van het onderzoek werd ontvangen van Jiangsu Ceville New Materials Technology Co., Ltd (“Ceville”), een producent-exporteur die na consumptie PET recyclet voor de productie van PET-pellets voor rechtstreeks contact met levensmiddelen. In zijn opmerkingen verzocht Ceville om de uitsluiting van rPET van het onderzochte product, met als argument dat de fysische en chemische kenmerken, het gebruik, de grondstoffen, het productieproces en de producenten van rPET sterk verschillen van die van vPET. (39) Ten eerste wordt opgemerkt dat rPET en vPET, afhankelijk van de kwaliteit van het recyclingproces, precies dezelfde fysische, technische en chemische eigenschappen kunnen hebben en voor hetzelfde eindgebruik onderling verwisselbaar zijn. Ten tweede is PET (ongeacht of dit vPET of rPET betreft) uiteindelijk hetzelfde samengestelde molecuul, en is het productieproces irrelevant, aangezien beide soorten PET dezelfde fysische en chemische eigenschappen hebben. Ten derde heeft de Commissie vastgesteld dat, hoewel de producenten van rPET mogelijk verschillen van die van vPET en de invoer van rPET uit de VRC mogelijk beperkt was, een aantal medewerkende Chinese producenten-exporteurs tijdens het OT productiecapaciteit voor zowel vPET als rPET hadden en in staat waren rPET naar de Unie uit te voeren, en dit in sommige gevallen ook gedaan hebben. Ten vierde zijn vPET en rPET onderling verwisselbaar en concurreren zij met elkaar. Bovendien heeft elke wijziging in de prijs van vPET gevolgen voor de prijs van rPET en vice versa. Het argument van Ceville werd daarom afgewezen. 3. DUMPING 3.1. Procedure voor de vaststelling van de normale waarde op grond van artikel 2, lid 6 bis, van de basisverordening (40) Aangezien er bij de inleiding van het onderzoek voldoende bewijsmateriaal beschikbaar was dat wees op het bestaan van verstoringen van betekenis in de zin van artikel 2, lid 6 bis, punt b), van de basisverordening met betrekking tot de VRC, achtte de Commissie het passend om ten aanzien van de producenten-exporteurs uit dit land het onderzoek te openen uit hoofde van artikel 2, lid 6 bis, van de basisverordening. (41) Om de benodigde gegevens voor de mogelijke toepassing van artikel 2, lid 6 bis, van de basisverordening te verzamelen, heeft de Commissie bijgevolg in het bericht van inleiding alle producenten-exporteurs in de VRC verzocht informatie over de inputs voor de productie van PET te verstrekken. Tien producenten-exporteurs hebben de relevante informatie verstrekt. (42) Om de informatie te verkrijgen die zij voor haar onderzoek met betrekking tot de vermeende verstoringen van betekenis nodig achtte, heeft de Commissie de Chinese overheid een vragenlijst toegezonden. Zij heeft van de Chinese overheid geen antwoord ontvangen. Vervolgens heeft de Commissie de Chinese overheid ervan in kennis gesteld dat zij overeenkomstig artikel 18 van de basisverordening de beschikbare gegevens zou gebruiken om het bestaan van verstoringen van betekenis in de VRC vast te stellen. Bovendien heeft de Commissie in punt 5.3.2 van het bericht van inleiding alle belanghebbenden uitgenodigd om binnen 37 dagen na de datum van bekendmaking van dat bericht in het Publicatieblad van de Europese Unie hun standpunt kenbaar te maken, informatie in te dienen en ondersteunend bewijsmateriaal te verstrekken ten aanzien van de toepassing van artikel 2, lid 6 bis, van de basisverordening. Er werden geen opmerkingen ontvangen. (43) In het bericht van inleiding heeft de Commissie tevens aangegeven dat zij, gezien het beschikbare bewijs, mogelijk een geschikt representatief land zou moeten selecteren overeenkomstig artikel 2, lid 6 bis, punt a), van de basisverordening teneinde de normale waarde op basis van niet-verstoorde prijzen of benchmarks vast te stellen. (44) Op 12 mei 2023 heeft de Commissie de belanghebbenden door middel van een mededeling (“de eerste mededeling”) op de hoogte gebracht van de relevante bronnen die zij voornemens was te gebruiken om de normale waarde vast te stellen. (45) In die mededeling heeft de Commissie een lijst verstrekt van alle productiefactoren zoals grondstoffen, arbeid en energie die bij de productie van PET een rol spelen. Daarnaast heeft de Commissie op basis van de criteria voor de keuze van niet-verstoorde prijzen of benchmarks twee mogelijke representatieve landen geïdentificeerd, namelijk Turkije en Maleisië. De Commissie heeft opmerkingen over de eerste mededeling ontvangen van de Chinese vereniging van producenten CPCIF, de niet-verbonden importeur Svepol, de producent-exporteur Wankai Group en de klager. (46) Op 27 juli 2023 heeft de Commissie de opmerkingen van belanghebbenden over de eerste mededeling behandeld in een tweede mededeling (“de tweede mededeling”) en de belanghebbenden geïnformeerd over de relevante bronnen die zij voornemens was te gebruiken om de normale waarde vast te stellen, met Maleisië als representatief land. Zij deelde de belanghebbenden ook mee dat zij de verkoopkosten, algemene kosten en administratiekosten (“VAA-kosten”) en de winst zou vaststellen op basis van de beschikbare informatie voor de onderneming MPI Polyester Industries Sdn. Bhd. (“MPI”), een producent in het representatieve land. (47) De Commissie heeft opmerkingen over de tweede mededeling ontvangen van één niet-verbonden importeur (Svepol JSC), een Chinese vereniging van producenten (CPCIF) en twee in de steekproef opgenomen producenten-exporteurs (Wankai Group en Sanfame Group). (48) Na de ontvangen opmerkingen en informatie te hebben geanalyseerd, kwam de Commissie tot de conclusie dat Maleisië een geschikt representatief land was waarvan de niet-verstoorde prijzen en kosten zouden worden gebruikt voor de vaststelling van de normale waarde. De onderliggende redenen voor die keuze worden nader beschreven in punt 3.2.2. 3.2. Normale waarde (49) Artikel 2, lid 1, van de basisverordening bepaalt het volgende: “De normale waarde is normaal gebaseerd op de prijzen die door onafhankelijke afnemers in het land van uitvoer in het kader van normale handelstransacties worden betaald of dienen te worden betaald.” (50) Artikel 2, lid 6 bis, punt a), van de basisverordening bepaalt echter het volgende: “Wanneer […] wordt vastgesteld dat het wegens het bestaan van verstoringen van betekenis in de zin van punt b) in het land van uitvoer niet passend is gebruik te maken van de binnenlandse prijzen en kosten in dat land, wordt de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen”, en “omvat [deze] een niet-verstoord en redelijk bedrag voor administratiekosten, verkoopkosten en algemene kosten en voor winst” (hierna wordt naar “administratiekosten, verkoopkosten en algemene kosten” verwezen met “VAA-kosten”). (51) Zoals hieronder nader toegelicht, heeft de Commissie in het onderhavige onderzoek geconcludeerd dat, op basis van het beschikbare bewijsmateriaal en gezien het gebrek aan medewerking van de Chinese overheid, het passend was artikel 2, lid 6 bis, van de basisverordening toe te passen. 3.2.1. Bestaan van verstoringen van betekenis 3.2.1.1.   Inleiding (52) In artikel 2, lid 6 bis, punt b), van de basisverordening worden verstoringen van betekenis gedefinieerd als “verstoringen die zich voordoen wanneer de gerapporteerde prijzen en kosten, waaronder de kosten van grondstoffen en energie, niet door de vrije marktwerking tot stand komen, doordat zij door aanzienlijk overheidsingrijpen worden beïnvloed. Bij de beoordeling van de aanwezigheid van verstoringen van betekenis, wordt onder meer acht geslagen op de mogelijke gevolgen van een of meer van de volgende factoren: — het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze zeggenschap hebben of waarop deze beleidstoezicht uitoefenen; — overheidsaanwezigheid in bedrijven, waardoor inmenging van de overheid in de prijzen of kosten mogelijk wordt; — discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden; — het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving; — verstoringen van loonkosten; — toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat. (53) Aangezien de lijst in artikel 2, lid 6 bis, punt b), van de basisverordening niet-cumulatief is, hoeft niet op alle factoren acht te worden geslagen om verstoringen van betekenis te kunnen vaststellen. Bovendien kunnen dezelfde feitelijke omstandigheden worden gebruikt om de aanwezigheid van een of meer factoren van de lijst aan te tonen. Alle conclusies ten aanzien van verstoringen van betekenis in de zin van artikel 2, lid 6 bis, punt a), moeten echter worden getrokken op basis van al het voorhanden zijnde bewijsmateriaal. In de algehele beoordeling betreffende de aanwezigheid van verstoringen kan ook rekening worden gehouden met de algemene context en situatie in het land van uitvoer, in het bijzonder wanneer de overheid op grond van fundamentele elementen van de economische en bestuursstructuur van het land van uitvoer over ruime bevoegdheden beschikt om zodanig in te grijpen in de economie dat prijzen en kosten niet het gevolg zijn van vrije marktwerking. (54) In artikel 2, lid 6 bis, punt c), van de basisverordening is bepaald: “Wanneer de Commissie beschikt over gegronde aanwijzingen die duiden op de mogelijke aanwezigheid van verstoringen van betekenis zoals bedoeld in punt b), in een bepaald land of een bepaalde sector in dat land, en waar passend voor de doeltreffende toepassing van deze verordening, stelt zij een rapport op waarin de marktomstandigheden, zoals bedoeld in punt b), in dat land of die sector worden beschreven; zij maakt dat rapport openbaar en actualiseert het geregeld.” (55) In dit verband heeft de Commissie een landrapport opgesteld met betrekking tot de VRC (“het rapport”) ( 4 ) , waaruit blijkt dat er sprake was van aanzienlijk overheidsingrijpen op veel niveaus van de economie, waaronder specifieke verstoringen met betrekking tot veel belangrijke productiefactoren (zoals grond, energie, kapitaal, grondstoffen en arbeid) evenals met betrekking tot specifieke sectoren (zoals staal en chemie). Het rapport werd in de fase van de inleiding van het onderzoek aan het onderzoeksdossier toegevoegd, en belanghebbenden werden verzocht het bewijsmateriaal dat zich ten tijde van de inleiding van het onderzoek in het onderzoeksdossier bevond te weerleggen, aan te vullen of daarover opmerkingen te maken. (56) In de klacht werd aanvullend bewijs aangeleverd over verstoringen van betekenis in de PET-sector in de zin van artikel 2, lid 6 bis, punt b), in aanvulling op het rapport. Meer in het bijzonder werd in de klacht aangegeven dat de prevalentie van staatsondernemingen in de VRC en de invloed en controle van de Chinese Communistische Partij (“CCP”) op particuliere ondernemingen betekent dat de prijzen van het onderzochte product niet door de marktkrachten worden bepaald. In de klacht werd ook aangevoerd dat het interventionistische beleid van de overheid de binnenlandse prijzen van grondstoffen in de VRC kunstmatig verlaagt, wat leidt tot lagere productiekosten voor eindproducten zoals PET. (57) In de klacht werd ook vermeld dat het dominante staatseigendom en interventionistisch overheidsbeleid in de particuliere sector door de CCP heeft geleid tot de niet-marktgebaseerde toewijzing van middelen en het ontbreken van eerlijke concurrentie. Volgens de klager is het rechtskader in de VRC bevorderlijk voor verstorende praktijken zoals preferentiële toegang tot financiering, grond, energie en markttoegang, wat leidt tot overcapaciteit in aangemoedigde sectoren. Bovendien controleren de staat en de CCP de concurrentievoorwaarden in de VRC en moedigen zij de toewijzing van middelen in strategische sectoren aan. Daarnaast werd in de klacht aangevoerd dat de CCP rechtstreekse invloed uitoefent op de besluitvorming van particuliere en staatsbedrijven en dat al hun investeringen onderworpen zijn aan goedkeuring door de Nationale Commissie voor ontwikkeling en hervorming (“NDRC”). (58) De klacht betrof met name verstoringen met betrekking tot: a) Aardolie en andere grondstoffen In de klacht werd gesteld dat de energieprijzen sterk verstoord zijn en niet het gevolg zijn van marktwerking. Er werd met name aangevoerd dat de Chinese overheid de detailhandelsprijs voor geraffineerde aardolie heeft vastgesteld op een niveau dat geen gelijke tred houdt met de internationale prijzen en dat de prijzen sinds 2013 door de NDRC worden gecorrigeerd wanneer de internationale prijzen gedurende een periode van tien werkdagen meer dan 50 RMB per ton schommelen. In de klacht werd ook bevestigd dat de waterprijzen in de VRC te laag zijn en als een verstoring kunnen worden beschouwd. Tot slot was de klager van mening dat de staat zeggenschap heeft over de levering, distributie en eigendom van grondstoffen, met name door het aanleggen van voorraden, het sturen van investeringsactiviteiten en via staatsondernemingen die 52 % van de chemischegrondstoffenindustrie in de VRC vertegenwoordigen. b) Energiekosten In de klacht werd verwezen naar het rapport en werd gewezen op de aanzienlijke betrokkenheid van de staat bij de productie van elektriciteit en de vaststelling van de elektriciteitsprijzen. Er werd met name verwezen naar het feit dat de energieprijzen door de staat worden gecontroleerd en dat er goedkopere energie wordt geleverd aan een deel van de bedrijfstakken. c) Kapitaal In de klacht werd naar het rapport verwezen om te benadrukken dat het bedrijfskredietsysteem in de VRC wordt beïnvloed door verstoringen van betekenis in het systeem. In de klacht werd ook verwezen naar een verklaring van het Amerikaanse Ministerie van Handel in een antisubsidieonderzoek dat het Chinese financiële stelsel verstoord is. d) Arbeidskosten In de klacht werd herinnerd aan de opmerking van de Commissie in het verslag dat de lonen niet het resultaat zijn van normale marktkrachten of onderhandelingen tussen ondernemingen en de beroepsbevolking. Zij vermeldde ook een eerder handelsbeschermingsonderzoek waarin het bestaan van verstoringen op de arbeidsmarkt in de VRC werd bevestigd. De klager benadrukte ook de gevolgen van het hukousysteem voor de arbeidskosten, het gebrek aan expliciet stakingsrecht en het gebrek aan onafhankelijke collectieve onderhandelingen. e) Grondkosten In de klacht werd uitgelegd dat uit sommige officiële documenten blijkt dat de toewijzing van grond aan staatsondernemingen werd bevorderd en verwees zij naar het rapport en naar eerdere handelsbeschermingsonderzoeken om aan te voeren dat de prijs die voor grondgebruiksrechten wordt betaald, onder de marktwaarde ligt. Daarnaast werd verwezen naar het feit dat andere autoriteiten die de situatie in de VRC hebben onderzocht, ook verstoringen hebben vastgesteld met betrekking tot de preferentiële verstrekking van grond. f) Andere verstorende praktijken op de PET-markt In de klacht werd benadrukt dat de belangrijkste grondstoffen voor de productie van PET petrochemische producten zijn, die volgens het 13e en 14e vijfjarenplan een prioritaire sector vormen. Er werd ook aangevoerd dat PET kan worden aangemerkt als hoogwaardig hars en polyethyleen, die in artikel VIII van het 14e vijfjarenplan worden genoemd. Bovendien werd in de klacht gesteld dat de grootste producent van PTA een staatsonderneming is. Als gevolg van het Chinese beleid is de productiecapaciteit voor PET en PTA tussen 2020 en 2022 toegenomen en is er een aanzienlijke overcapaciteit voor PET, PTA en in de Chinese chemische industrie als geheel. (59) De Chinese overheid heeft geen opmerkingen gemaakt of bewijsmateriaal verstrekt ter ondersteuning of weerlegging van het bestaande bewijsmateriaal in het dossier, waaronder het rapport en het door de klager verstrekte aanvullende bewijsmateriaal, over de aanwezigheid van verstoringen van betekenis en/of de geschiktheid van de toepassing van artikel 2, lid 6 bis, van de basisverordening in het onderhavige geval. Eén groep van producenten-exporteurs voerde in haar antwoord op de vragenlijst aan dat de ondernemingen van de groep meerdere malen materialen bij buitenlandse leveranciers aankochten, waardoor deze aankopen tegen niet-verstoorde prijzen plaatsvonden. Dit argument doet echter niet af aan het bestaan van verstoringen van betekenis die niet alleen betrekking hebben op grondstoffen, maar op het productieproces van PET als geheel. Bovendien kocht de producent-exporteur in kwestie ook grondstoffen op de binnenlandse markt en verstrekte hij geen nadere gegevens om zijn argument te staven. (60) De Commissie heeft onderzocht of het wegens de aanwezigheid van verstoringen van betekenis in de zin van artikel 2, lid 6 bis, punt b), van de basisverordening al dan niet passend was om gebruik te maken van de binnenlandse prijzen en kosten in de VRC. Daartoe heeft zij gebruikgemaakt van het beschikbare bewijsmateriaal in het dossier, met inbegrip van het bewijsmateriaal in het rapport, dat gebaseerd is op openbaar beschikbare bronnen. Bij deze analyse is niet alleen gekeken naar het aanzienlijke overheidsingrijpen in de economie van de VRC in het algemeen, maar ook naar de specifieke marktsituatie in de betrokken sector, met inbegrip van het onderzochte product. De Commissie heeft deze bewijselementen verder aangevuld met haar eigen onderzoek naar de verschillende criteria die relevant zijn om het bestaan van verstoringen van betekenis in de VRC te bevestigen. 3.2.1.2.   Verstoringen van betekenis die van invloed zijn op de binnenlandse prijzen en kosten in de VRC (61) Het Chinese economische stelsel is gebaseerd op het concept van een “socialistische markteconomie”. Dat concept is vastgelegd in de Chinese grondwet en is bepalend voor het economisch bestuur van de VRC. Het kernbeginsel is “socialistische staatseigendom van de productiemiddelen, namelijk eigendom van het gehele volk en collectieve eigendom van de werkende bevolking”. De staatseconomie wordt als de “leidende kracht van de nationale economie” beschouwd en de staat heeft de opdracht om “de consolidatie en groei ervan te waarborgen” ( 5 ) . Bijgevolg maakt de wijze waarop de Chinese economie is ingericht niet alleen aanzienlijk overheidsingrijpen in de economie mogelijk, maar is dergelijk ingrijpen ook uitdrukkelijk voorgeschreven. Het gehele rechtsstelsel is doordrongen van de notie dat publieke eigendom superieur is aan particuliere eigendom en deze notie wordt in alle belangrijke wetgeving als algemeen beginsel benadrukt. De Chinese eigendomswetgeving vormt een voorbeeld bij uitstek hiervan: zij verwijst naar de eerste fase van het socialisme en geeft de staat de opdracht het fundamentele economische stelsel in stand te houden waarin de publieke eigendom een overheersende rol speelt. Andere vormen van eigendom worden gedoogd, waarbij de wet toestaat dat deze zich naast staatseigendom ontwikkelen ( 6 ) . (62) Daarnaast wordt naar Chinees recht de socialistische markteconomie ontwikkeld onder leiding van de Chinese Communistische Partij (“CCP”). De structuren van de Chinese staat en van de CCP zijn op alle niveaus (juridisch, institutioneel, persoonlijk) met elkaar vervlochten en vormen een superstructuur waarin de rollen van de CCP en de staat niet van elkaar zijn te onderscheiden. Na een wijziging van de Chinese grondwet in maart 2018 is de leidende rol van de CCP nog sterker op de voorgrond getreden, omdat die nu is bevestigd in de tekst van artikel 1 van de grondwet. Achter de reeds bestaande eerste zin van de bepaling: “[h]et socialistische systeem is het fundamentele stelsel van de Volksrepubliek China”, is een nieuwe tweede zin ingevoegd, die luidt: “[d]e bepalende eigenschap van het socialisme met Chinese kenmerken is het leiderschap van de Communistische Partij van China” ( 7 ) . Dit illustreert de onbetwiste en steeds toenemende zeggenschap van de CCP over het economische stelsel van de VRC. Dit leiderschap en deze zeggenschap zijn inherent aan het Chinese systeem en gaan veel verder dan de gebruikelijke situatie in andere landen, waar de overheden algemene macro-economische zeggenschap uitoefenen binnen de grenzen van de vrije marktwerking. (63) De Chinese staat hanteert een interventionistisch economisch beleid om zijn doelen na te streven, die niet zozeer een afspiegeling zijn van de heersende economische omstandigheden op een vrije markt, maar veeleer samenvallen met de politieke agenda van de CCP ( 8 ) . Door de Chinese autoriteiten worden uiteenlopende interventionistische economische hulpmiddelen ingezet, waaronder het systeem van industriële planning en het financiële stelsel, maar ook op het niveau van de regelgeving. (64) Ten eerste wordt — op het niveau van de algemene administratieve zeggenschap — de richting van de Chinese economie bepaald door een complex systeem van industriële planning dat alle economische activiteiten in het land beïnvloedt. Deze plannen hebben in hun totaliteit betrekking op een alomvattende en complexe matrix van sectoren en sectoroverstijgende beleidsmaatregelen die op alle niveaus van de overheid aanwezig is. De plannen op provinciaal niveau zijn gedetailleerd, terwijl in de nationale plannen bredere doelen worden gesteld. In de plannen worden tevens de middelen bepaald waarmee de desbetreffende bedrijfstakken/sectoren worden ondersteund, evenals de termijnen waarbinnen de doelstellingen moeten worden gehaald. Sommige plannen bevatten nog steeds expliciete productiedoelen. In het kader van de plannen worden afzonderlijke industriële sectoren en/of projecten aangewezen als (positieve of negatieve) prioriteiten in overeenstemming met de prioriteiten van de overheid en worden er specifieke ontwikkelingsdoelstellingen aan toegekend (industriële modernisering, internationale expansie enz.). De marktdeelnemers, zowel particuliere als staatsondernemingen, moeten hun bedrijfsactiviteiten daadwerkelijk aanpassen aan de door het planningssysteem opgelegde realiteiten. Dit geldt niet slechts vanwege de bindende aard van de plannen, maar ook omdat de Chinese autoriteiten op alle overheidsniveaus zich aan het systeem van plannen houden en de aan hen verleende bevoegdheden dienovereenkomstig gebruiken, en de marktdeelnemers er aldus toe bewegen zich te houden aan de prioriteiten die in de plannen zijn gesteld (zie ook punt 3.2.1.5) ( 9 ) . (65) Ten tweede wordt — op het niveau van de toewijzing van financiële middelen — het financiële systeem van de VRC gedomineerd door de handels- en beleidsbanken in staatseigendom. Bij het vaststellen en uitvoeren van hun kredietverleningsbeleid moeten deze banken niet zozeer de economische merites van een bepaald project beoordelen, maar zich in de eerste plaats voegen naar de doelstellingen van het industriële beleid van de overheid (zie ook punt 3.2.1.8) ( 10 ) . Hetzelfde geldt voor de andere onderdelen van het Chinese financiële systeem, zoals de aandelenmarkten, obligatiemarkten, particuliere aandelenmarkten enz. Ook zijn deze onderdelen van de financiële sector institutioneel en operationeel opgezet op een manier die niet gericht is op het maximaliseren van de efficiënte werking van de financiële markten, maar op het waarborgen van controle en het toestaan van interventie door de staat en de CCP ( 11 ) . (66) Ten derde neemt — op het niveau van de regelgeving — het overheidsingrijpen in de economie verschillende vormen aan. Regels omtrent overheidsopdrachten worden bijvoorbeeld regelmatig gebruikt om andere beleidsdoelstellingen dan economische doelmatigheid na te streven, waardoor het beginsel van marktwerking op dit gebied wordt ondermijnd. In de toepasselijke wetgeving is uitdrukkelijk bepaald dat overheidsopdrachten worden geplaatst om de verwezenlijking van in het overheidsbeleid vastgestelde doelstellingen te bevorderen. De aard van deze doelstellingen wordt echter niet omschreven, waardoor de besluitvormende organen over een ruime beoordelingsmarge beschikken ( 12 ) . Ook op het gebied van investeringen behoudt de Chinese overheid aanzienlijke zeggenschap over en invloed op de bestemming en de omvang van zowel staats- als particuliere investeringen. Het doorlichten van investeringen en diverse stimulansen, beperkingen en verbodsbepalingen in verband met investeringen worden door de autoriteiten gebruikt als een belangrijk instrument ter ondersteuning van de doelstellingen van het industriebeleid, zoals de handhaving van de zeggenschap van de staat over belangrijke sectoren of de versterking van de binnenlandse industrie ( 13 ) . (67) Kortom, het Chinese economische model is gebaseerd op bepaalde fundamentele axioma’s die voorzien in grootschalig overheidsingrijpen en dit aanmoedigen. Dergelijk aanzienlijk overheidsingrijpen verhoudt zich moeizaam tot de vrije marktwerking en leidt tot verstoringen in de doeltreffende toewijzing van middelen overeenkomstig de marktbeginselen ( 14 ) . 3.2.1.3.   Verstoringen van betekenis overeenkomstig artikel 2, lid 6 bis, punt b), eerste streepje, van de basisverordening: het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze zeggenschap hebben of waarop deze beleidstoezicht uitoefenen (68) In de VRC zijn ondernemingen die in handen zijn van de staat, waarover de staat zeggenschap heeft of waarop de staat beleidstoezicht uitoefent een cruciaal onderdeel van de economie. In de sector van het onderzochte product blijft de mate van staatseigendom aanzienlijk, waarbij een aantal PET-producenten geheel of gedeeltelijk in handen is van de staat, zoals: Zhuhai China Resources Chemical Innovative MATERIALS Co., Ltd (voor 100 % eigendom van China Resources Group, een centrale staatsonderneming ( 15 ) ) of Sinopec, een producent van PTA (uiteindelijk voor 100 % eigendom van SASAC ( 16 ) ). Aangezien bovendien de interventies van de CCP in de operationele besluitvorming ook in particuliere ondernemingen ( 17 ) de norm zijn geworden, waarbij de CCP een leidende rol opeist ten aanzien van vrijwel elk aspect van de economie van het land, leidt de invloed van de staat door middel van CCP-structuren binnen ondernemingen er feitelijk toe dat marktdeelnemers onder zeggenschap en beleidstoezicht van de overheid staan, gezien de mate waarin de staats- en partijstructuren in de VRC zijn samengegroeid. (69) Een vergelijkbaar niveau van controle en beleidstoezicht kan worden waargenomen op het niveau van de relevante brancheorganisaties, zoals de China Petrochemical and Chemical Industry Federation (“CPCIF”), de sectorale brancheorganisatie. Overeenkomstig artikel 3 van de statuten van de CPCIF aanvaardt de organisatie “de professionele begeleiding, het professionele toezicht en het beheer door de entiteiten die verantwoordelijk zijn voor registratie en beheer, door de entiteiten die verantwoordelijk zijn voor de opbouw van de partij, alsook door de desbetreffende administratieve afdelingen die verantwoordelijk zijn voor het beheer van de industrie” ( 18 ) . Ook de China Chemical Enterprise Management Association (“CCEMA”), die zichzelf omschrijft als organisatie die bestaat uit “meer dan tweehonderd leden van de vereniging die de ruggengraat vormen van de ondernemingen in de chemische industrie” ( 19 ) , stelt in artikel 2 van haar statuten dat zij “de grondwet, de wetten, de regelgeving en het nationaal beleid eerbiedigt, de kernwaarden van het socialisme toepast, de geest van patriottisme bevordert, de sociale moraliteit eerbiedigt en de opbouw van integriteit en zelfdiscipline bewust versterkt”. Bovendien richt de CCEMA volgens artikel 3 van de statuten “een organisatie op van de Communistische Partij van China, voert zij partijactiviteiten uit en biedt zij de nodige voorwaarden voor de activiteiten van de partijorganisatie” en aanvaardt zij — net als in het geval van CPCIF — “de bedrijfsbegeleiding, het toezicht en het beheer door de entiteiten die belast zijn met registratie en beheer, door entiteiten die belast zijn met partijopbouw en door de relevante administratieve afdelingen die belast zijn met het beheer van de industrie” ( 20 ) . (70) Bijgevolg kunnen zelfs particuliere producenten in de sector van het onderzochte product niet onder marktvoorwaarden opereren. Zowel publieke als particuliere ondernemingen in de sector staan namelijk onder beleidstoezicht, zoals ook is beschreven in punt 3.2.1.5. 3.2.1.4.   Verstoringen van betekenis volgens artikel 2, lid 6 bis, punt b), tweede streepje, van de basisverordening: overheidsaanwezigheid in bedrijven, waardoor inmenging van de overheid in de prijzen of kosten mogelijk wordt (71) Naast de uitoefening van zeggenschap over de economie door staatsondernemingen en andere instrumenten, kan de Chinese overheid zich ook in de prijzen en kosten mengen via overheidsaanwezigheid in ondernemingen. Het recht van overheidsinstanties om belangrijk leidinggevend personeel in staatsondernemingen te benoemen en te ontslaan, zoals bepaald in de Chinese wetgeving, kan worden beschouwd als afspiegeling van de corresponderende eigendomsrechten ( 21 ) , maar daarnaast vormen de CCP-cellen in ondernemingen — niet alleen in staatsondernemingen, maar ook in particuliere ondernemingen — een ander belangrijk kanaal via hetwelk de staat zich in de besluitvorming van bedrijven kan mengen. Overeenkomstig het vennootschapsrecht van de VRC moet in elke onderneming een CCP-organisatie (met ten minste drie CCP-leden zoals bepaald in de statuten van de CCP ( 22 ) ) worden opgezet en moet de onderneming de noodzakelijke voorwaarden voor de activiteiten van de partijorganisatie scheppen. Deze eis lijkt in het verleden niet altijd te zijn gevolgd of strikt te zijn gehandhaafd. In elk geval sinds 2016 echter heeft de CCP haar aanspraken op zeggenschap bij zakelijke beslissingen in ondernemingen nadrukkelijk als politiek beginsel ( 23 ) doen gelden, onder meer door druk uit te oefenen op particuliere ondernemingen om “vaderlandslievendheid” voorop te stellen en zich naar de partijlijn te voegen ( 24 ) . In 2017 werd bericht dat in 70 % van de circa 1,86 miljoen ondernemingen in particuliere eigendom partijcellen aanwezig waren, en dat er toenemende druk was om de CCP-organisaties het laatste woord te laten hebben bij de zakelijke besluitvorming in de betrokken ondernemingen ( 25 ) . Deze voorschriften zijn van algemene toepassing in de gehele Chinese economie, in alle sectoren, ook op producenten van het onderzochte product en de leveranciers van hun basisproducten. (72) Daarnaast werd op 15 september 2020 een document bekendgemaakt met als titel “Richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren” (“de richtsnoeren”) ( 26 ) , waarin de rol van de partijcomités in particuliere ondernemingen verder werd uitgebreid. In afdeling II.4 van de richtsnoeren staat het volgende: “Wij moeten de algemene capaciteit van de Partij om sturing te geven aan activiteiten van het Eenheidsfront in de particuliere sector vergroten en de werkzaamheden op dit gebied op doeltreffende wijze opvoeren”, en in afdeling III.6 staat: “[w]ij moeten de aanwezigheid van de Partij in particuliere ondernemingen verder opvoeren en de partijcellen in staat stellen hun rol als bastion doeltreffend te vervullen en de partijleden in staat stellen hun rol als voorhoede en pioniers te spelen”. De richtsnoeren benadrukken zo de rol van de CCP in ondernemingen en andere entiteiten van de particuliere sector en trachten deze te versterken ( 27 ) . (73) Het onderzoek heeft bevestigd dat overlappingen tussen managementfuncties en het CCP-lidmaatschap/partijfuncties in de PET-sector vaak voorkomen. De algemeen directeur van Chongqing Wankai New Materials is ook de secretaris van het CCP-bijkantoor. De vicevoorzitter van de raad van bestuur en de algemeen directeur van Jiangsu Sanfame Ltd is een CCP-lid. De onderneming ondertekende ook een overeenkomst met het CCP-comité van de stad Zhouzhuang (Jiangsu). Chongqing Wankai New Materials neemt ook deel aan een gezamenlijk CCP-comité, samen met andere ondernemingen in de industriële keten en districtsautoriteiten, wat laat zien hoe overheidsinstanties via CCP-organisaties de hele industrieketen kunnen vormgeven ( 28 ) . (74) De inmenging van de CCP in de zakelijke beslissingen is ook duidelijk op groepsniveau, zoals blijkt uit de beschikbare aangiften van de ondernemingen. In het jaarverslag 2022 van de Sinopec Group, een PTA-producent, wordt erop gewezen dat “[d]e onderneming voortdurend de kwaliteit van de partijopbouwwerkzaamheden verbetert door de geest van de werknemers te stimuleren, de tuchtinspectie en het toezicht te versterken, de raad van bestuur te helpen verschillende besluiten en regelingen doeltreffend uit te voeren en de hoogwaardige ontwikkeling van de onderneming te bevorderen” ( 29 ) , terwijl de website van Sinopec de rol van de partij binnen de groep als volgt beschrijft: “[d]e leiding van de partij in het proces van verbetering van de corporate governance versterken, […] bevorderen dat de partijorganisatie een besluit neemt over de lijst van belangrijke kwesties in verband met partijopbouw en andere aspecten, en de partijorganisatie in staat stellen voorafgaand onderzoek te doen en de lijst te bespreken van belangrijke bedrijfs- en beheerskwesties die tegelijkertijd onder het interne controlebeheer vallen, die moeten worden opgenomen in de […] lijst van besluitvormingsaangelegenheden, om een besluitvormings- en informatiesysteem op te zetten ter bevordering van de vaststelling van een lijst van beslissingsbevoegdheden, de opname van deze lijst in het besluitvormingsproces en de informatisering van dit proces. Het voorafgaande onderzoek naar en de bespreking van belangrijke kwesties op het gebied van bedrijfsbeheer opvatten als een belangrijk aspect van de volledige uitoefening van leidinggevende taken door de partijgroep […]” ( 30 ) . (75) De aanwezigheid van de staat en het staatsingrijpen in de financiële markten (zie ook punt 3.2.1.8), alsmede het staatsingrijpen in de levering van grondstoffen en productiemiddelen, zorgen voor verdere verstoring van de markt ( 31 ) . De aanwezigheid van de staat in ondernemingen, in de chemische en petrochemische sector en in andere bedrijfstakken (zoals de financiële sector en de bedrijfstak voor basisproducten) stelt de Chinese overheid dus in staat zich te mengen in de prijzen en kosten. 3.2.1.5.   Verstoringen van betekenis volgens artikel 2, lid 6 bis, punt b), derde streepje, van de basisverordening: discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden (76) De koers van de Chinese economie wordt in aanzienlijke mate bepaald door een uitgebreid planningssysteem waarin prioriteiten worden gesteld en waarin de doelstellingen worden voorgeschreven waar de centrale en lokale overheden zich op moeten concentreren. Op alle overheidsniveaus bestaan plannen die vrijwel alle economische sectoren bestrijken. De bij de planningsinstrumenten bepaalde doelstellingen zijn van bindende aard en de autoriteiten op elk bestuurlijk niveau houden toezicht op de uitvoering van de plannen door het desbetreffende lagere overheidsniveau. Over de gehele linie leidt het planningssysteem in de VRC ertoe dat er middelen worden toegewezen aan sectoren die door de overheid als strategisch of anderszins politiek belangrijk zijn bestempeld, waarbij de marktwerking buiten beschouwing blijft ( 32 ) . (77) De Chinese autoriteiten hebben een aantal beleidsmaatregelen vastgesteld die de werking van de sector van het onderzochte product sturen. Om te beginnen is PET opgenomen in de geavanceerde petrochemische materialen en geavanceerde materialen voor de lichte industrie die onder de routekaart Made in China 2025 ( 33 ) vallen. Bovendien is de PET-industrie opgenomen in de lijst van bedrijfstakken die moeten worden aangemoedigd, zoals in de categorieën lichte en textielindustrie in de Catalogus met richtsnoeren voor de structurele aanpassing van de industrie van 2019. Dit wijst op de intentie van de autoriteiten om een regelgevingsklimaat te scheppen dat bevorderlijk is voor de ontwikkeling van de sector en dat ook de weg vrijmaakt voor de toegang van de sector tot financiering ( 34 ) . In de Catalogus met richtsnoeren voor de structurele aanpassing van de industrie van 2019 worden ook enkele specifieke conventionele PET-productie-eenheden (continupolymerisatieproductie met een capaciteit van minder dan 200 000 ton/jaar) genoemd als een industriesegment dat moet worden beperkt, wat betekent dat de Chinese overheid de ontwikkeling ervan strikt wil controleren ( 35 ) . Tegelijkertijd is PET (conventionele productietechnologie en -apparatuur voor de productie van polyesterbatchpolymerisatie) ook opgenomen als een van de te elimineren bedrijfstakken, wat betekent dat de Chinese overheid de ontmanteling ervan zal ondersteunen om de modernisering van de bedrijfstak te waarborgen, wat de betrokkenheid van de Chinese overheid in de sector verder aantoont. Bovendien richt het 14e vijfjarenplan inzake grondstoffen ( 36 ) zich rechtstreeks op de petrochemische sector door te stellen dat “[i]n sectoren, waaronder petrochemische en chemische stoffen, staal, non-ferrometalen en bouwmaterialen, zullen wij een aantal pioniersondernemingen in de industriële keten bevorderen die een leidende rol spelen in het ecosysteem en worden gekenmerkt door kernconcurrentievermogen, […]. De leidende rol van toonaangevende ondernemingen in de sectoren chemische stoffen en bouwmaterialen wordt ingezet om de hervorming en herstructurering van bedrijven te bevorderen.” (78) In het 14e vijfjarenplan wordt ook vermeld dat “[p]etrochemische en chemische, staal- en andere sleutelsectoren specifieke uitvoeringsadviezen moeten opstellen op basis van de doelstellingen en taken van dit plan en de feitelijke omstandigheden in de bovengenoemde sectoren”. Daarnaast voorziet de leidraad voor de bevordering van de hoogwaardige ontwikkeling van de petrochemische en chemische industrie ( 37 ) in een verbetering van de aanvoercapaciteit van hoogwaardige polymeren en speciale chemicaliën, alsook in een snellere stopzetting van inefficiënte en achterhaalde productiecapaciteit. (79) Op provinciaal niveau worden de lokale autoriteiten in het 14e vijfjarenplan van Shandong voor de ontwikkeling van de chemische industrie ( 38 ) opgeroepen om “[d]e technologische transformatie van bestaande ondernemingen te versterken, de energie- en hulpbronnenefficiëntie te verbeteren en het kernconcurrentievermogen van ondernemingen te versterken. Vaststelling van een mechanisme voor ondernemingen om zich uit parken terug te trekken, verouderde productiecapaciteit resoluut weg te werken, beperkte productiecapaciteit strikt te controleren en gedifferentieerde beleidslijnen en maatregelen uit te voeren voor de toewijzing van factoren als grond, elektriciteit en water om bedrijven te dwingen zich te transformeren en te ontwikkelen”. Het plan dringt er ook op aan “[d]e financiële steun te verhogen. De fiscale prikkels, coördinatie en betrokkenheid van speciale fondsen te versterken, chemische bedrijven te ondersteunen bij het versnellen van de technologische transformatie, intelligente transformatie, industriële overdrachten, verplaatsing naar parken, afschaffing van verouderde apparatuur enz., en de invoering van belastingvrijstellingen voor de invoer van belangrijke technische apparatuur, btw-teruggave, onderzoeks- en ontwikkelingsbeleid, zoals extra aftrek van kosten en verzekeringsvergoedingen voor de eerste reeks technische apparatuur. Verschillende financiële instellingen en sociaal kapitaal actief begeleiden om in de chemische industrie te investeren, de voordelen van beleidsfinanciering, ontwikkelingsfinanciering en commerciële financiering benutten en de financiële steun voor belangrijke gebieden van de chemische technologie verhogen.” (80) Evenzo bevordert het 14e vijfjarenplan van Jiangsu over de hoogwaardige ontwikkeling van de chemische industrie ( 39 ) de intensieve verwerking van basisgrondstoffen, met inbegrip van de downstreamontwikkeling van PTA. (81) Een ander voorbeeld van overheidsbeleid dat van invloed is op de vrije marktwerking, is de uitvoeringsleidraad van de Commissie voor de ontwikkeling en hervorming van de provincie Fujian over het bevorderen van een hoogwaardige ontwikkeling van de petrochemische en chemische industrie en het versnellen van de oprichting van een pijlerindustrie ter waarde van een biljoen dollar ( 40 ) , waarin het volgende is bepaald: “[d]e door de provincie aangewezen petrochemische en chemische ondernemingen moeten tegen 2025 een bedrijfsresultaat van meer dan 1 biljoen RMB behalen, zij moeten de oprichting van zes kenmerkende industriële clusters versnellen en ernaar streven vier chemische-industrieparken (geconcentreerde gebieden) te hebben met een bedrijfsresultaat van meer dan 100 miljard RMB en acht met een bedrijfsresultaat van meer dan 10 miljard RMB” en “[h]et aandeel van de bijdrage aan de productiewaarde van de chemische parken moet tegen 2025 tot meer dan 70 % toenemen”. De petrochemische industrie moet zich blijven uitbreiden en verbeteren, zich ontwikkelen in de richting van nieuwe chemische materialen, hoogwaardige petrochemische producten en fijnchemicaliën, en het aandeel producten met een hoge toegevoegde waarde moet verder toenemen”. De leidraad bepaalt ook dat de autoriteiten “[e]en groep toonaangevende ondernemingen met een kern van concurrentievermogen krachtdadig moeten cultiveren. Ze moeten toonaangevende petrochemische en chemische bedrijven aanmoedigen zich verder te concentreren, de efficiëntie van de middelenallocatie te verbeteren door middel van fusies en reorganisaties, en de industriële keten verder uit te breiden. Ze moeten in aanmerking komende ondernemingen ondersteunen om een aanvraag in te dienen en zich te concentreren op opname op de provinciale lijst van belangrijke reservebedrijven en voorzien in gefaseerde beloningen bij vermelding op de lijst, in overeenstemming met het provinciale beleid inzake financiële stimulansen voor op provinciale lijsten geplaatste reservebedrijven; indien het jaarlijkse bedrijfsresultaat van de onderneming voor het eerst meer dan 10 miljard RMB bedraagt, kent het provinciebestuur een eenmalige beloning van 3 miljoen RMB toe. Ze moeten in aanmerking komende ondernemingen ondersteunen bij de uitgifte van diverse obligatiefinancieringsinstrumenten, zoals obligaties op middellange termijn, kortlopende financieringsobligaties, staatsbedrijfsobligaties en bedrijfsobligaties. Ze moeten de vermelding op de lijst, de financiering en herfinanciering van in aanmerking komende sleutelondernemingen van hoge kwaliteit ondersteunen”. (82) Met deze en andere middelen stuurt en controleert de Chinese overheid derhalve vrijwel elk aspect van de ontwikkeling en werking van de sector van het onderzochte product, evenals de upstreambasisproducten. (83) Kortom, de Chinese overheid heeft maatregelen genomen om marktdeelnemers ertoe aan te zetten de doelstellingen van het overheidsbeleid met betrekking tot de chemische industrie en de PET-industrie na te leven. Dergelijke maatregelen belemmeren de vrije marktwerking. 3.2.1.6.   Verstoringen van betekenis volgens artikel 2, lid 6 bis, punt b), vierde streepje, van de basisverordening: het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving (84) Volgens de informatie in het dossier slaagt het Chinese systeem voor faillissementen er niet in zijn belangrijkste doelstellingen te verwezenlijken, zoals een billijke vereffening van vorderingen en schulden en de bescherming van de wettelijke rechten en belangen van crediteuren en debiteuren. Dit lijkt zijn oorsprong te hebben in het feit dat het Chinese faillissementsrecht, ook al berust het formeel op beginselen die gelijkenis vertonen met de beginselen van het overeenkomstige recht in andere landen dan de VRC, wordt gekenmerkt een door structureel ontoereikende handhaving. Het aantal faillissementen is nog altijd opvallend laag in verhouding tot de omvang van de economie van het land, niet in de laatste plaats doordat de insolventieprocedures kampen met een aantal tekortkomingen die in de praktijk ontmoedigen om een faillissementsaanvraag in te dienen. Bovendien blijft de staat een vooraanstaande en actieve rol in de insolventieprocedures spelen, met vaak een directe invloed op de uitkomst van de procedure ( 41 ) . (85) Daarnaast zijn de tekortkomingen van het systeem van eigendomsrechten met name evident met betrekking tot de eigendom van grond en de grondgebruiksrechten in de VRC ( 42 ) . Alle grond is eigendom van de staat (collectieve landbouwgrond en stedelijke grond in staatseigendom). De toewijzing ervan is volledig in handen van de staat. Er zijn wettelijke bepalingen waarmee wordt beoogd de rechten op het gebruik van grond op transparante wijze en tegen marktprijzen toe te wijzen, bijvoorbeeld door de invoering van biedprocedures. Die bepalingen worden echter regelmatig niet in acht genomen, wat ertoe leidt dat bepaalde kopers grond kosteloos of onder de marktprijs verkrijgen ( 43 ) . Bovendien streven de autoriteiten bij het toewijzen van grond vaak specifieke politieke doelen na, waaronder de uitvoering van de economische plannen ( 44 ) . (86) Net als in andere sectoren in de Chinese economie zijn de producenten van het onderzochte product onderworpen aan de gewone regels van de Chinese faillissements-, vennootschaps- en eigendomswetgeving. Dit heeft tot gevolg dat ook deze ondernemingen te maken hebben met verstoringen van bovenaf wegens de discriminerende toepassing of ontoereikende handhaving van de faillissements- en eigendomswetgeving. Op basis van het beschikbare bewijsmateriaal lijken deze overwegingen ook volledig van toepassing te zijn op de sector van de chemische industrie. Uit het onderhavige onderzoek is niets naar voren gekomen dat deze bevindingen ter discussie stelt. (87) In het licht van het bovenstaande heeft de Commissie geconcludeerd dat er in de sector van het onderzochte product sprake was van discriminerende toepassing of ontoereikende handhaving van de faillissements- en eigendomswetgeving. 3.2.1.7.   Verstoringen van betekenis volgens artikel 2, lid 6 bis, punt b), vijfde streepje, van de basisverordening: verstoringen van loonkosten (88) Een systeem van marktgebaseerde lonen kan zich in de VRC niet volledig ontwikkelen omdat werknemers en werkgevers worden belemmerd in hun recht op collectieve organisatie. De VRC heeft een aantal kernverdragen van de Internationale Arbeidsorganisatie, met name die inzake de vrijheid van vereniging en collectieve onderhandelingen, niet geratificeerd ( 45 ) . Krachtens het nationale recht is er slechts één vakbondsorganisatie actief. Deze organisatie is echter niet onafhankelijk van de overheid en houdt zich slechts in beperkte mate bezig met collectieve onderhandelingen en de bescherming van de rechten van werknemers ( 46 ) . Bovendien wordt de mobiliteit van werknemers in China beperkt door het systeem van registratie van huishoudens, dat de toegang tot het volledige scala van socialezekerheids- en andere voorzieningen beperkt tot de lokale inwoners van een bepaald administratief gebied. Dit leidt er doorgaans toe dat werknemers die niet als lokale ingezetene zijn geregistreerd, zich in een kwetsbare werkgelegenheidssituatie bevinden en een lager inkomen ontvangen dan de houders van de ingezetenenregistratie ( 47 ) . Deze bevindingen leiden tot verstoring van de loonkosten in de VRC. (89) Er is geen bewijsmateriaal ingediend waaruit blijkt dat de chemische en PET-industrie niet onderworpen zouden zijn aan het beschreven Chinese arbeidsrechtelijke stelsel. De bedrijfstak staat derhalve bloot aan verstoringen van de loonkosten, zowel direct (bij het vervaardigen van het betrokken product of de belangrijkste grondstof voor de vervaardiging ervan) als indirect (bij het krijgen van toegang tot kapitaal of basisproducten van ondernemingen die in de VRC aan hetzelfde arbeidsrechtelijke stelsel onderworpen zijn). 3.2.1.8.   Verstoringen van betekenis volgens artikel 2, lid 6 bis, punt b), zesde streepje, van de basisverordening: toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat (90) Wat betreft de toegang tot kapitaal voor bedrijven in de VRC, is er sprake van diverse verstoringen. Ten eerste wordt het Chinese financiële systeem gekenmerkt door de sterke positie van staatsbanken ( 48 ) , die bij het verschaffen van toegang tot kapitaal andere criteria dan de economische levensvatbaarheid van een project hanteren. Net als niet-financiële staatsondernemingen blijven de banken verbonden met de staat, niet alleen via de eigendomsrelatie, maar ook via persoonlijke betrekkingen (de hoogste bestuurders van de grote financiële instellingen in handen van de overheid worden in laatste instantie door de CCP benoemd) ( 49 ) , en voeren zij, wederom net als niet-financiële staatsondernemingen, geregeld het beleid van de Chinese overheid uit. Hiermee voldoen de banken aan een uitdrukkelijke wettelijke verplichting om te handelen in overeenstemming met de behoeften van de nationale economische en sociale ontwikkeling en overeenkomstig het industriebeleid van de staat ( 50 ) . Daarbij komen nog aanvullende bestaande regels, die geldmiddelen naar sectoren leiden die volgens de overheid moeten worden bevorderd of anderszins als belangrijk zijn aangemerkt ( 51 ) . (91) Hoewel wordt erkend dat in diverse wettelijke bepalingen is vastgesteld dat het normale gedrag van banken en de prudentiële regels, zoals de noodzaak om de kredietwaardigheid van de kredietnemer te onderzoeken, moeten worden geëerbiedigd, wijst het overgrote deel van het bewijsmateriaal, waaronder de bevindingen van handelsbeschermingsonderzoeken ( 52 ) , erop dat deze bepalingen bij de toepassing van de verschillende rechtsinstrumenten slechts een secundaire rol spelen. (92) Zo heeft de Chinese overheid verduidelijkt dat zelfs particuliere commerciële bankbeslissingen onder toezicht van de CCP moeten staan en in overeenstemming moeten blijven met het nationale beleid. Een van de drie overkoepelende doelstellingen van de staat met betrekking tot de governance van het bankwezen is nu het versterken van de leidende positie van de partij in de bank- en verzekeringssector, ook met betrekking tot operationele en managementkwesties ( 53 ) . Ook moet bij de criteria voor prestatie-evaluatie van commerciële banken nu in het bijzonder rekening worden gehouden met de wijze waarop entiteiten “de nationale ontwikkelingsdoelstellingen en de reële economie dienen”, en met name hoe zij “strategische en opkomende industrieën ten dienste staan” ( 54 ) . (93) Voorts zijn obligatie- en kredietratings dikwijls om verscheidene redenen verstoord, onder meer omdat de risicobeoordeling wordt beïnvloed door het strategische belang dat een bedrijf voor de Chinese overheid heeft, en door de kracht die uitgaat van een impliciete garantie van de overheid. Ramingen geven sterk de indruk dat Chinese kredietratings systematisch overeenkomen met lagere internationale ratings ( 55 ) . (94) Daarbij komen nog aanvullende bestaande regels, die geldmiddelen naar sectoren leiden die volgens de overheid moeten worden bevorderd of anderszins als belangrijk zijn aangemerkt ( 56 ) . Dit leidt ertoe dat er gemakkelijker leningen worden verstrekt aan staatsondernemingen, grote particuliere bedrijven met goede connecties en bedrijven in belangrijke industriële sectoren, wat impliceert dat de beschikbaarheid en de kosten van kapitaal niet voor alle spelers op de markt gelijk zijn. (95) Ten tweede zijn de financieringskosten kunstmatig laag gehouden om de groei van investeringen te stimuleren. Dit heeft geleid tot een buitensporig gebruik van kapitaalinvesteringen met steeds lagere rendementen. Dit wordt geïllustreerd door de toename van de schulden van ondernemingen in de overheidssector ondanks een scherpe daling van de winstgevendheid, waaruit blijkt dat de mechanismen in het bankwezen niet volgens normale commerciële beginselen reageren. (96) Ten derde zijn de prijssignalen, ondanks de liberalisering van de nominale rente in oktober 2015, nog steeds niet het resultaat van de vrije marktwerking, maar worden zij beïnvloed door verstoringen die door de overheid zijn veroorzaakt. Ten minste een derde van alle leningen werd eind 2018 nog steeds tegen of onder het benchmarktarief verstrekt ( 57 ) . De officiële media in de VRC hebben onlangs gemeld dat de CCP heeft opgeroepen om “de marktrente voor leningen naar beneden bij te stellen” ( 58 ) . Kunstmatig lage rentetarieven leiden tot te lage prijzen en daarmee tot buitensporig gebruik van kapitaal. (97) De algehele kredietgroei in de VRC duidt erop dat de toewijzing van kapitaal minder doeltreffend plaatsvindt dan voorheen, zonder aanwijzingen voor kredietrestricties die in een niet-verstoorde marktomgeving te verwachten zouden zijn. Als gevolg hiervan is het aantal niet-renderende leningen snel gestegen. De Chinese overheid heeft er een aantal malen voor gekozen om wanbetalingen te voorkomen, wat heeft geleid tot het ontstaan van “zombie”-ondernemingen, of om de eigendom van de schuld over te dragen (bv. via fusies of schuldconversies) zonder dat daarbij noodzakelijkerwijs het totale schuldprobleem werd verholpen of de onderliggende oorzaken van dat probleem werden weggenomen. (98) In essentie wordt het stelsel voor ondernemingskredieten in de VRC, ondanks de stappen die zijn genomen om de markt te liberaliseren, beïnvloed door verstoringen van betekenis als gevolg van de voortdurende en alomtegenwoordige rol van de staat op de kapitaalmarkten. (99) In het onderhavige onderzoek werd geen bewijsmateriaal overgelegd waaruit blijkt dat de sector van het onderzochte product niet wordt beïnvloed door overheidsingrijpen in het financiële stelsel in de zin van artikel 2, lid 6 bis, punt b), zesde streepje, van de basisverordening. Daarom leidt het aanzienlijke overheidsingrijpen in het financiële stelsel ertoe dat de marktomstandigheden op alle niveaus sterk worden beïnvloed. 3.2.1.9.   Systemische aard van de beschreven verstoringen (100) De Commissie heeft opgemerkt dat de in het rapport beschreven verstoringen kenmerkend zijn voor de Chinese economie. Uit het beschikbare bewijs blijkt dat de feiten en kenmerken van het Chinese systeem zoals beschreven in de punten 3.2.1.2 tot en met 3.2.1.8, en in deel I van het rapport, van toepassing zijn op het hele land en alle sectoren van de economie. Hetzelfde geldt voor de beschrijving van de productiefactoren als vermeld in de punten 3.1 en 3.2 en in deel II van het rapport. (101) De Commissie herinnert eraan dat voor de productie van het onderzochte product bepaalde basisproducten nodig zijn. Wanneer de producenten van PET deze basisproducten inkopen of daarvoor een contract sluiten, zijn de prijzen die zij betalen (en die als hun kosten worden geregistreerd) duidelijk blootgesteld aan dezelfde systemische verstoringen als hierboven genoemd. Zo zetten leveranciers van basisproducten bijvoorbeeld arbeidskrachten in die aan de verstoringen onderhevig zijn. Zij kunnen geld lenen dat onderhevig is aan de verstoringen in de financiële sector/kapitaaltoewijzing. Daarnaast zijn zij onderworpen aan het planningsysteem dat op alle niveaus van de overheid en op alle sectoren van toepassing is. (102) Dientengevolge zijn niet alleen de binnenlandse verkoopprijzen van het onderzochte product ongeschikt om te worden gebruikt in de zin van artikel 2, lid 6 bis, punt a), van de basisverordening, maar geldt dat ook voor alle kosten voor basisproducten (waaronder grondstoffen, energie, grond, financiering, arbeid enz.), omdat de prijsvorming ervan wordt beïnvloed door aanzienlijk overheidsingrijpen, zoals beschreven in de delen I en II van het rapport. Het overheidsingrijpen dat met betrekking tot de toewijzing van kapitaal, grond, arbeid, energie en grondstoffen is beschreven, vindt namelijk plaats in de gehele VRC. Dit betekent bijvoorbeeld dat een basisproduct dat zelf in de VRC is geproduceerd, door de combinatie van een reeks productiefactoren aan verstoringen van betekenis onderhevig is. Hetzelfde geldt voor het basisproduct van het basisproduct enz. Noch de Chinese overheid, noch de producenten-exporteurs hebben in het kader van het onderhavige onderzoek bewijzen of argumenten van het tegendeel aangedragen. 3.2.1.10.   Conclusie (103) Uit de analyse in de punten 3.2.1.1 tot en met 3.2.1.9, waarbij al het beschikbare bewijsmateriaal over het ingrijpen van de VRC in haar economie in het algemeen en in de sector van het onderzochte product is onderzocht, is gebleken dat de prijzen en kosten van het onderzochte product, waaronder de kosten van grondstoffen, energie en arbeid, niet door vrije marktwerking tot stand zijn gekomen doordat zij worden beïnvloed door aanzienlijk overheidsingrijpen in de zin van artikel 2, lid 6 bis, punt b), van de basisverordening, zoals blijkt uit de daadwerkelijke of mogelijke gevolgen van een of meer van de daarin genoemde factoren. Op grond daarvan en gezien het gebrek aan medewerking van de Chinese overheid heeft de Commissie geconcludeerd dat het in dit geval niet passend is om voor het vaststellen van de normale waarde gebruik te maken van de binnenlandse prijzen en kosten. (104) Bijgevolg heeft de Commissie de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen, dat wil zeggen in dit geval aan de hand van de overeenkomstige productie- en verkoopkosten in Maleisië, een passend representatief land in overeenstemming met artikel 2, lid 6 bis, punt a), van de basisverordening en zoals wordt toegelicht in het volgende punt. 3.2.2. Representatief land 3.2.2.1.   Algemene opmerkingen (105) De keuze van het representatieve land overeenkomstig artikel 2, lid 6 bis, van de basisverordening werd gebaseerd op de volgende criteria: — een niveau van economische ontwikkeling dat vergelijkbaar is met dat van de VRC. Hiertoe heeft de Commissie aan de hand van de databank van de Wereldbank landen onderzocht met een bruto nationaal inkomen per inwoner dat vergelijkbaar is met dat van de VRC ( 59 ) ; — vervaardiging van het onderzochte product in dat land; — beschikbaarheid van relevante openbare gegevens in het representatieve land; — waar er meer dan één mogelijk representatief land was, is waar passend de voorkeur gegeven aan het land met een toereikend niveau van sociale bescherming en milieubescherming. (106) Zoals toegelicht in de overwegingen 44 en 48, heeft de Commissie in het dossier twee mededelingen aangaande de bronnen voor de vaststelling van de normale waarde bekendgemaakt. In deze mededelingen werden de feiten en het bewijsmateriaal beschreven die aan de relevante criteria ten grondslag liggen en werd ingegaan op de opmerkingen die van de partijen over deze elementen en de relevante bronnen waren ontvangen. In de tweede mededeling heeft de Commissie de belanghebbenden in kennis gesteld van haar voornemen om Maleisië in het onderhavige geval als een passend representatief land aan te merken indien het bestaan van verstoringen van betekenis in de zin van artikel 2, lid 6 bis, van de basisverordening zou worden bevestigd. 3.2.2.2.   Een niveau van economische ontwikkeling vergelijkbaar met dat van de VRC (107) In het onderzoektijdvak heeft de Wereldbank landen met een vergelijkbaar niveau van economische ontwikkeling als de VRC op basis van het bruto nationaal inkomen ingedeeld als “hogermiddeninkomenslanden”. In de eerste mededeling werd een aanzienlijke productie van het onderzochte product vastgesteld in slechts zeven van die landen, namelijk Argentinië, Brazilië, Maleisië, Mexico, Thailand, Turkije en Zuid-Afrika. (108) Svepol, CPCIF en Wankai Group stelden voor Vietnam te beschouwen als het meest geschikte representatieve land, hoewel het land niet als hogermiddeninkomensland werd ingedeeld, maar betoogden dat Vietnam als gevolg van een recente groei van het bni per hoofd van de bevolking dicht bij de benedengrens ligt om als hogermiddeninkomensland te worden aangemerkt. (109) Volgens de basisverordening moet het representatieve land een vergelijkbaar ontwikkelingsniveau hebben als het land van uitvoer. Bij de toepassing van deze bepaling heeft de Commissie besloten dat de databank van de Wereldbank de meest geschikte bron was om aan deze eis te voldoen. Dankzij deze databank kon de Commissie over voldoende potentieel geschikte representatieve landen beschikken om in elk geval de meest geschikte bron van niet-verstoorde kosten en prijzen te kiezen en te vinden. Bovendien is het een rangschikking op basis van een objectief criterium en die consequent wordt gebruikt in alle antidumpingzaken waarin de vaststelling van de normale waarde is gebaseerd op de bepalingen van artikel 2, lid 6 bis, van de basisverordening. De Commissie zag in deze zaak geen reden om af te wijken van haar praktijk om alleen landen in aanmerking te nemen die onder de definitie van de Wereldbank van een hogermiddeninkomenseconomie vallen. De Commissie beschouwde Vietnam dus niet als een geschikt representatief land. 3.2.2.3.   Beschikbaarheid van relevante openbare gegevens in het representatieve land (110) Voor de bovengenoemde in overweging genomen landen heeft de Commissie de beschikbaarheid van openbare gegevens, waaronder gegevens over de invoer van productiefactoren en financiële gegevens van de producenten van het onderzochte product in de mogelijke representatieve landen, verder geverifieerd. (111) Uit de analyse van de invoer van de belangrijkste productiefactoren bleek dat er alleen voor Maleisië gegevens over representatieve niet-verstoorde volumes van de belangrijkste basisproducten voor de productie van PET (namelijk gezuiverd tereftaalzuur of “PTA”) en representatieve bedrijfsgegevens voor het onderzoektijdvak beschikbaar waren, in tegenstelling tot Argentinië, Brazilië, Mexico, Thailand, Turkije en Zuid-Afrika. (112) Uit de analyse bleek voorts dat de Maleisische invoer niet wezenlijk werd beïnvloed door de invoer uit de VRC of een van de in bijlage I bij Verordening (EU) 2015/755 van het Europees Parlement en de Raad ( 60 ) genoemde landen. Voorts zijn de productie van en de productiecapaciteit voor PET in Maleisië aanzienlijk en bestaan er in dat land geen specifieke handelsverstoringen met betrekking tot de productiefactoren of PET. (113) Wat de producenten in representatieve landen en de beschikbaarheid van hun gegevens betreft, heeft de Commissie een PET-producent, MPI, geïdentificeerd, waarvoor financiële resultaten beschikbaar waren voor het boekjaar van het derde kwartaal van 2021 tot en met het tweede kwartaal van 2022, en dus voor twee kwartalen van het onderzoektijdvak. (114) MPI produceert niet alleen PET, maar zijn belangrijkste activiteit is de productie van PET. Daarom werden de voor MPI vastgestelde geconsolideerde VAA-kosten en winst representatief geacht voor de toepassing van dit onderzoek. (115) De Commissie heeft opmerkingen over de tweede mededeling ontvangen van één niet-verbonden importeur (Svepol JSC), een Chinese vereniging van producenten (CPCIF) en twee in de steekproef opgenomen producenten-exporteurs (Wankai Group en Sanfame Group). (116) Svepol JSC was het eens met de keuze van Maleisië als representatief land, maar verzocht de Commissie een redelijk bedrag aan winst en VAA-kosten vast te stellen op basis van Recron Malaysia SDN (“Recron”). Svepol JSC en Sanfame Group voerden aan dat de economische omvang van Recron dichter bij die van de PET-producenten in de VRC ligt dan die van MPI, als kleinere PET-producent met minder exportactiviteiten. Ook waren de gegevens van Recron representatiever omdat zij betrekking hadden op het gehele OT, terwijl de gegevens van MPI alleen betrekking hadden op de eerste helft van het OT. Daarnaast voerde Sanfame Group aan dat Recron, net als de Sanfame Group, haar productie begint met paraxyleen (“PX”). CPCIF en Wankai Group waren het ermee eens dat Maleisië een geschikt representatief land was, ook wat betreft de beschikbaarheid van relevante bedrijfsgegevens zoals die van MPI. (117) De Commissie merkte op dat geen enkele partij bezwaar had tegen het gebruik van Maleisië als representatief land. Wat de te gebruiken Maleisische bedrijfsgegevens betreft, heeft de Commissie de gegevens van Recron en MPI geanalyseerd. Uit deze gegevens bleek echter dat de VAA-kosten van Recron slechts 1,4 % bedroegen, wat niet als een redelijk bedrag in de zin van artikel 2, lid 6 bis, punt a), van de basisverordening kan worden beschouwd. Zoals Sanfame Group in haar opmerkingen heeft toegegeven, maakt de openbaar beschikbare informatie van Recron het niet mogelijk de relevantie van PET ten opzichte van de totale omzet van de onderneming nauwkeurig te bepalen. Zoals vermeld in overweging 114 hierboven zoekt de Commissie de dichtstbijzijnde direct beschikbare vervangende waarde, met inbegrip van geconsolideerde informatie van producenten die onder meer actief zijn in de onderneming die het onderzochte product bestrijkt. Hoewel Recron inderdaad een grote onderneming is, geeft zij op haar website aan dat zij behoort tot de grootste geïntegreerde polyester- en textielondernemingen ter wereld, met een focus op complexe afgeleide polyesterproducten. In tegenstelling daarmee richt MPI zich vooral op de productie van PET-hars. De Commissie heeft derhalve geconcludeerd dat MPI de dichtstbijzijnde direct beschikbare vervangende waarde is en heeft besloten de gegevens van Recron niet te gebruiken. De Commissie bevestigde daarom haar besluit om de gegevens van MPI te gebruiken. 3.2.2.4.   Conclusie (118) Gezien bovenstaande analyse voldeed Maleisië aan de in artikel 2, lid 6 bis, punt a), eerste streepje, van de basisverordening vermelde criteria om als passend representatief land te worden beschouwd. 3.2.3.   Bronnen aan de hand waarvan niet-verstoorde kosten worden vastgesteld (119) In de eerste mededeling heeft de Commissie de productiefactoren vermeld, zoals grondstoffen, energie en arbeid, waarvan de producenten-exporteurs bij de productie van het onderzochte product gebruikmaken, en heeft zij de belanghebbenden verzocht om opmerkingen te maken en openbaar beschikbare informatie voor te stellen over niet-verstoorde waarden voor elk van de in die mededeling genoemde productiefactoren. (120) Vervolgens heeft de Commissie in de tweede mededeling verklaard dat zij, voor de berekening van de normale waarde overeenkomstig artikel 2, lid 6 bis, punt a), van de basisverordening, gebruik zou maken van de van Global Trade Atlas (“GTA”) ( 61 ) om de niet-verstoorde kosten van de meeste productiefactoren, met name de grondstoffen, vast te stellen. Daarnaast verklaarde de Commissie dat zij voor de vaststelling van niet-verstoorde arbeidskosten ( 62 ) gebruik zou maken van het Departement Statistiek van het Ministerie van Economische Zaken van de Maleisische overheid, en voor energie van de gegevens van de elektriciteitsleverancier Tenaga Nasional Berhad en de Maleisische Energiecommissie ( 63 ) . (121) In de tweede mededeling heeft de Commissie de belanghebbenden tevens geïnformeerd dat wegens het grote aantal productiefactoren van de in de steekproef opgenomen producenten-exporteurs die volledige informatie hadden verstrekt en het verwaarloosbare relatieve aandeel van sommige grondstoffen in de totale productiekosten, deze verwaarloosbare items onder “verbruiksgoederen” werden gegroepeerd. Bovendien deelde de Commissie mee dat zij het percentage van de verbruiksgoederen van het totaal van de grondstofkosten zou berekenen, en dat percentage zou toepassen op de herberekende grondstofkosten wanneer zij gebruikmaakte van de vastgestelde niet-verstoorde benchmarks in het geschikte representatieve land. 3.2.4. Niet-verstoorde kosten en benchmarks 3.2.4.1.   Productiefactoren (122) Aan de hand van alle door de belanghebbenden verstrekte en tijdens de controlebezoeken verzamelde gegevens zijn voor de vaststelling van de normale waarde overeenkomstig artikel 2, lid 6 bis, punt a), van de basisverordening de volgende productiefactoren en de bronnen daarvan in kaart gebracht: Tabel 2 Productiefactoren van PET Productiefactor Maleisische goederencode Gegevensbron Waarde (CNY) Meeteenheid Grondstoffen Gezuiverd tereftaalzuur (PTA) 2917_36_00 Global Trade Atlas (GTA) ( 64 ) 5,81 kg Mono-ethyleenglycol (MEG) 2905_31_00 GTA 5,74 kg Isoftaalzuur (PIA) 2917_39_20 GTA 10,28 kg Paraxyleen (PX) 2902_43_00 GTA 7,50 kg Arbeid Arbeid [N.v.t.] Departement Statistiek van het Ministerie van Economische Zaken van de Maleisische overheid ( 65 ) 39,64 Arbeidsuur Energie Elektriciteit [N.v.t.] Tenaga Nasional Berhad (TNB) ( 66 ) [0,50 -0,60 ] kWh Aardgas [N.v.t.] Suruhanjaya Tenaga ( 67 ) 1,64 m 3 3.2.4.2.   Grondstoffen (123) Met het oog op de vaststelling van de niet-verstoorde prijs van grondstoffen als geleverd aan de fabriekspoort van een producent in het representatieve land, heeft de Commissie als basis de gewogen gemiddelde invoerprijs voor het representatieve land gebruikt, zoals vermeld in de GTA op het niveau van de 8-cijferige code, waarbij invoerrechten en transportkosten werden opgeteld. Er werd een invoerprijs in het representatieve land vastgesteld als gewogen gemiddelde van de eenheidsprijzen van invoer uit alle derde landen met uitzondering van de VRC en de in bijlage 1 bij Verordening (EU) 2015/755 van het Europees Parlement en de Raad ( 68 ) genoemde landen die geen lid zijn van de WTO. De Commissie heeft besloten de invoer uit de VRC in het representatieve land uit te sluiten, aangezien zij in de overwegingen 103 tot en met 104 tot de conclusie is gekomen dat het in dit geval wegens de aanwezigheid van verstoringen van betekenis in de zin van artikel 2, lid 6 bis, punt b), van de basisverordening, niet passend was om de binnenlandse prijzen en kosten in de VRC te gebruiken. Aangezien er geen bewijsmateriaal is waaruit blijkt dat dezelfde verstoringen niet gelijkelijk gevolgen voor de voor de uitvoer bestemde producten hebben, was de Commissie van mening dat dezelfde verstoringen gevolgen hebben gehad voor de uitvoerprijzen. De overige volumes werden representatief geacht. (124) De Commissie heeft de transportkosten van de medewerkende producenten-exporteurs voor de levering van grondstoffen uitgedrukt als percentage van de werkelijke kosten van dergelijke grondstoffen, en heeft vervolgens hetzelfde percentage toegepast op de niet-verstoorde kosten van dezelfde grondstoffen om de niet-verstoorde transportkosten te verkrijgen. De Commissie was van oordeel dat, in het kader van dit onderzoek, de ratio tussen de grondstoffen van de producent-exporteur en de gerapporteerde transportkosten redelijkerwijs kon worden gebruikt als indicatie voor de schatting van de niet-verstoorde transportkosten van grondstoffen bij levering aan de fabriek van de onderneming. (125) Voor een klein aantal productiefactoren heeft de Commissie, vanwege hun onbeduidende aandeel in de totale grondstofkosten in het OT, die productiefactoren als verbruiksgoederen behandeld. De Commissie berekende voor elke in de steekproef opgenomen producent-exporteur het percentage verbruiksgoederen, met inbegrip van een verwaarloosbare hoeveelheid grondstoffen, ten opzichte van de productiekosten. Dit percentage varieerde van ongeveer 1 % tot ongeveer 7 %, afhankelijk van de producent-exporteur. De Commissie heeft dit percentage dienovereenkomstig toegepast op de berekening van de normale waarde van de in de steekproef opgenomen producenten-exporteurs. 3.2.4.3.   Arbeid (126) De bron die de Commissie heeft gebruikt om de benchmark voor loonkosten vast te stellen, is gebaseerd op de meest recente statistieken die zijn gepubliceerd door het Departement Statistiek van het Ministerie van Economische Zaken van de Maleisische overheid ( 69 ) . Deze bron werd gebruikt om het door werknemers ontvangen loon ( 70 ) te bepalen, met inbegrip van de sociale voordelen en socialezekerheidsbijdragen aan de werknemerszijde in de sector aardolie, chemische rubber en kunststof in Maleisië voor het onderzoektijdvak. Het werd gedeeld door het gemiddelde aantal uren per week per werknemer in 2022 ( 71 ) en vervolgens door de 52 ( 72 ) werkweken in Maleisië om een gemiddeld uurloon van de werknemers te berekenen. Het werkgeversdeel voor de toepasselijke sociale bijdragen ( 73 ) werd daarbij opgeteld om de loonkosten per uur te berekenen. 3.2.4.4.   Elektriciteit (127) De Commissie heeft de benchmarkprijs voor elektriciteit vastgesteld aan de hand van de door het elektriciteitsbedrijf Tenaga Nasional Berhad ( 74 ) gepubliceerde prijsopgave voor ondernemingen (industriële gebruikers) in Maleisië. De elektriciteitsbenchmark werd vastgesteld op basis van de prijs voor elektriciteit die werd gepubliceerd voor de factureringsmaand januari 2014 en aangepast aan het OT met het toepasselijke energie-inflatiepercentage voor Maleisië, gepubliceerd door de Wereldbank ( 75 ) . Om de elektriciteitskosten per kWh vast te stellen: — het E1-tarief dat van toepassing is op het algemene industriële middenspanningstarief, werd gebruikt voor producenten die het elektriciteitsverbruik als “algemeen” meldden; — het E2-tarief dat van toepassing is op het industriële piek-/daltarief voor middenspanning, werd gebruikt voor producenten die het piek-/dalverbruik rapporteerden. De benchmark werd voor elke onderneming vastgesteld op basis van het piek- en het dalverbruik van de in de steekproef opgenomen producenten-exporteurs, indien beschikbaar. Het resulterende percentage werd toegerekend aan de piek- en daltarieven. Indien een in de steekproef opgenomen producent-exporteur geen onderscheid maakte tussen piek- en dalverbruik, werden algemene tarieven toegepast op zijn gehele verbruik. 3.2.4.5.   Aardgas (128) De Commissie heeft de benchmark voor gas vastgesteld aan de hand van de gasprijzen voor ondernemingen (industriële gebruikers) in Maleisië die zijn gepubliceerd door de Maleisische Energiecommissie (Suruhanjaya Tenaga) ( 76 ) . (129) De van de bron ( 77 ) beschikbare maandelijkse gemiddelden voor het jaar 2021 werden voor het onderzoektijdvak aangepast aan het jaarlijkse inflatiecijfer van de energieprijsindex ( 78 ) voor Maleisië. 3.2.4.6.   Vaste productiekosten, VAA-kosten, winst en afschrijving (130) Volgens artikel 2, lid 6 bis, punt a), van de basisverordening geldt het volgende: “De door berekening vastgestelde normale waarde omvat een niet-verstoord en redelijk bedrag voor administratiekosten, verkoopkosten en algemene kosten en voor winst.” Bovendien moet een waarde voor de vaste productiekosten worden vastgesteld om de niet in de bovengenoemde productiefactoren opgenomen kosten te bestrijken. Bovendien werd een procentuele factor verbruiksgoederen, waaronder een aantal grondstoffen, die slechts een onbeduidend deel van de totale grondstofkosten uitmaken, berekend over de productiekosten van elke producent. (131) De algemene productiekosten van de medewerkende producenten-exporteurs werden uitgedrukt als aandeel van de werkelijke productiekosten van de producenten-exporteurs. Dit percentage is toegepast op de niet-verstoorde productiekosten. (132) Om een niet-verstoord en redelijk bedrag voor overhead-productiekosten, VAA-kosten, winst en afschrijvingen vast te stellen, heeft de Commissie zich gebaseerd op de financiële gegevens voor het boekjaar van het derde kwartaal van 2021 tot en met het tweede kwartaal van 2022 voor MPI zoals ontleend aan Orbis ( 79 ) . 3.2.4.7.   Berekening (133) Op basis van het bovenstaande heeft de Commissie de normale waarde per productsoort in het stadium af fabriek berekend overeenkomstig artikel 2, lid 6 bis, punt a), van de basisverordening. (134) Eerst heeft de Commissie de niet-verstoorde productiekosten vastgesteld. De Commissie heeft de niet-verstoorde kosten per eenheid toegepast op het werkelijke verbruik van de individuele productiefactoren van de medewerkende producent-exporteur. Het door de indiener van het verzoek gemelde verbruik is geverifieerd. De Commissie vermenigvuldigde het gebruik van de factoren met de niet-verstoorde kosten per eenheid in het representatieve land, zoals beschreven in punt 3.2.4.1. (135) Toen de niet-verstoorde productiekosten waren vastgesteld, heeft de Commissie de vaste productiekosten, de VAA-kosten, de winst en de afschrijving toegepast zoals genoemd in de overwegingen 130, 131 en 132. Zij werden vastgesteld op basis van de jaarrekening van MPI, zoals uiteengezet in overweging 132. (136) De overhead-productiekosten werden niet afzonderlijk vermeld in de beschikbare winst- en verliesrekeningen van MPI; zij worden derhalve geacht te zijn opgenomen in de kosten van verkochte goederen. (137) De Commissie heeft de VAA-kosten en winst van MPI toegepast op de productiekosten zoals beschreven in de vorige overweging. De VAA-kosten, uitgedrukt als percentage van de kosten van verkochte goederen en toegepast op de niet-verstoorde productiekosten, bedroegen 2,51 %. De VAA-kosten, uitgedrukt als percentage van de verkoopkostprijs en toegepast op de niet-verstoorde productiekosten, bedroegen 14,84 %. (138) Op basis daarvan heeft de Commissie de normale waarde overeenkomstig artikel 2, lid 6 bis, punt a), van de basisverordening berekend in het stadium af fabriek. 3.3. Uitvoerprijs (139) De in de in de steekproef opgenomen producenten-exporteurs voerden rechtstreeks naar onafhankelijke afnemers in de Unie uit. (140) Alle in de steekproef opgenomen producenten-exporteurs voerden het betrokken product rechtstreeks uit naar onafhankelijke afnemers in de Unie, dus was de uitvoerprijs overeenkomstig artikel 2, lid 8, van de basisverordening de voor het betrokken product met het oog op uitvoer naar de Unie werkelijk betaalde of te betalen prijs. 3.4. Vergelijking (141) De normale waarde en de uitvoerprijs van de in de steekproef opgenomen producenten-exporteurs werden vergeleken in het stadium af fabriek. (142) Waar dat met het oog op een billijke vergelijking gerechtvaardigd was, heeft de Commissie overeenkomstig artikel 2, lid 10, van de basisverordening op de normale waarde en/of de uitvoerprijs een correctie toegepast voor verschillen die van invloed zijn op de prijzen en de vergelijkbaarheid van de prijzen. Er werden correcties toegepast voor vervoer, verzekering, overlading en lossing, kortingen, commissies, kredietkosten en bankkosten, alsmede voor verschillen in verkoopkanalen. 3.5. Dumpingmarges (143) Overeenkomstig artikel 2, leden 11 en 12, van de basisverordening heeft de Commissie voor de in de steekproef opgenomen medewerkende producenten-exporteurs de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product. (144) Op grond hiervan bedragen de voorlopige gewogen gemiddelde dumpingmarges, uitgedrukt als percentage van de cif-prijs (kosten, verzekering, vracht), grens Unie, vóór inklaring: Onderneming Voorlopige gewogen gemiddelde dumpingmarges Sanfame Group: — Jiangsu Hailun Petrochemical Co., Ltd — Jiangsu Xingye Plastics Co., Ltd — Jiangyin Xingu New Material Co., Ltd — Jiangyin Xingtai New Material Co., Ltd 16,0  % China Resources Chemical Innovative Materials Group: — China Resources Chemical Innovative Materials Co., Ltd — Zhuhai China Resources Chemical Innovative Materials Co., Ltd 17,2  % Wankai New Materials Group: — Wankai New Materials Co., Ltd — Chongqing Wankai New Materials Technology Co. Ltd 22,6  % (145) Voor de medewerkende producenten-exporteurs die niet in de steekproef zijn opgenomen, heeft de Commissie de gewogen gemiddelde dumpingmarge berekend op grond van artikel 9, lid 6, van de basisverordening. Die marge is derhalve vastgesteld op basis van de marges van de in de steekproef opgenomen producenten-exporteurs. (146) Dit leidt voor de medewerkende producenten-exporteurs die geen deel uitmaken van de steekproef tot een voorlopige dumpingmarge van 19,7 %. (147) Voor alle andere producenten-exporteurs in de VRC heeft de Commissie de dumpingmarge overeenkomstig artikel 18 van de basisverordening aan de hand van de beschikbare gegevens vastgesteld. Hiertoe heeft de Commissie de mate van medewerking van de producenten-exporteurs bepaald. (148) De mate van medewerking is in dit geval laag, aangezien de invoer van de medewerkende producenten-exporteurs volgens de statistieken van Eurostat goed was voor ongeveer 76 % van de totale uitvoer naar de Unie tijdens het onderzoektijdvak. Op basis hiervan achtte de Commissie het passend de residuele dumpingmarge vast te stellen op het niveau van de hoogste marge die werd vastgesteld onder de entiteiten van de in de steekproef opgenomen producenten-exporteurs. (149) De voorlopige dumpingmarges, uitgedrukt als percentage van de cif-prijs, grens Unie, vóór inklaring, zijn als volgt: Onderneming Voorlopige dumpingmarge Sanfame Group: — Jiangsu Hailun Petrochemical Co., Ltd — Jiangsu Xingye Plastics Co., Ltd — Jiangyin Xingu New Material Co., Ltd — Jiangyin Xingtai New Material Co., Ltd 16,0  % China Resources Chemical Innovative Materials Group: — China Resources Chemical Innovative Materials Co., Ltd — Zhuhai China Resources Chemical Innovative Materials Co., Ltd 17,2  % Wankai Group — Wankai New Materials Co., Ltd — Chongqing Wankai New Materials Technology Co. Ltd 22,6  % Andere medewerkende ondernemingen 19,7  % Alle andere ondernemingen 24,2  % 4. SCHADE 4.1. Omschrijving van de bedrijfstak van de Unie en productie in de Unie (150) Tijdens het onderzoektijdvak werd het soortgelijke product door ongeveer zestig producenten in de Unie vervaardigd. Zij vormen de “bedrijfstak van de Unie” in de zin van artikel 4, lid 1, van de basisverordening. (151) De totale productie in de Unie tijdens het onderzoektijdvak werd vastgesteld op ongeveer 3 250 000 ton. De Commissie heeft dit cijfer vastgesteld op basis van alle beschikbare informatie over de bedrijfstak van de Unie van de klager, de producentenvereniging Plastic Recyclers Europe (“PRE”) en sectorspecialisten van Wood Mackenzie (“Woodmac”). Zoals aangegeven in overweging 19, vertegenwoordigden de in de steekproef opgenomen producenten in de Unie 35 % van de totale productie van het soortgelijke product in de Unie. 4.2. Verbruik in de Unie (152) De Commissie heeft het verbruik in de Unie vastgesteld op basis van: — de gecontroleerde verkoop van de in de steekproef opgenomen producenten in de Unie; — de verkoop van niet in de steekproef opgenomen medewerkende PET-producenten in de Unie, verkregen van de klager; — de verkoop van niet in de steekproef opgenomen rPET-producenten in de Unie, verkregen van de klager, geëxtrapoleerd op basis van het aandeel van de rPET-productie (verkregen op basis van de gegevens van Woodmac over het verbruik van vlokken voor i) de productie van PET-flessen (food-/non-foodkwaliteit), en ii) de PET-productie die het resultaat is van chemische recycling van de totale vPET- en rPET-productie in de Unie); — de invoer uit het betrokken land en uit alle andere derde landen, zoals geregistreerd in de Comext-databank van Eurostat. (153) De Commissie heeft ook vastgesteld dat ongeveer 2 % van de totale productie van de producenten in de Unie (niet weerspiegeld in het verbruik in de Unie en andere in deze verordening beschreven economische indicatoren) bestemd was voor intern gebruik in de beoordelingsperiode. (154) Het verbruik in de Unie heeft zich als volgt ontwikkeld: Tabel 3 Verbruik in de Unie (ton) 2019 2020 2021 Onderzoektijdvak Totaal verbruik in de Unie 3 765 652 3 815 572 3 629 938 3 893 890 Index 100 101 96 103 Bron: Antwoorden op de vragenlijst van de in de steekproef opgenomen producenten in de Unie, de klacht, de door de klager, Woodmac en Eurostat verstrekte informatie. (155) Volgens deze gegevens is het verbruik in de Unie tijdens de beoordelingsperiode lichtjes toegenomen. 4.3. Invoer uit het betrokken land 4.3.1. Volume en marktaandeel van de invoer uit het betrokken land (156) De Commissie heeft het volume van de invoer vastgesteld op basis van het gegevensbestand van Eurostat. Het marktaandeel van de invoer uit de VRC is vastgesteld door vergelijking van het volume van de invoer met het verbruik op de markt van de Unie als vermeld in tabel 3). (157) De invoer in de Unie uit het betrokken land heeft zich als volgt ontwikkeld: Tabel 4 Invoer (ton) en marktaandeel 2019 2020 2021 Onderzoektijdvak Omvang van de invoer uit de VRC (ton) 192 941 88 041 102 865 305 055 Index 100 46 53 158 Marktaandeel 5,1  % 2,3  % 2,8  % 7,8  % Index 100 45 55 153 Bron: Eurostat, antwoorden van de in de steekproef opgenomen producenten in de Unie. (158) Uit bovenstaande tabel blijkt dat de invoer uit de VRC tijdens de beoordelingsperiode in absolute cijfers is gestegen met 112 115 ton. Parallel hieraan steeg ook het totale marktaandeel van de Chinese invoer in de Unie tijdens de beoordelingsperiode met 2,7 procentpunt (oftewel met 53 %). In 2020 werd de invoer uit de VRC zwaar getroffen door de COVID-19-pandemie, maar zij herstelde zich in 2021 en is tijdens het OT ten opzichte van het voorgaande jaar bijna verdrievoudigd. Het grootste deel van deze invoer betrof vPET, maar vier van de acht medewerkende producenten/exporteurs gaven in hun antwoord voor de samenstelling van de steekproef aan dat zij over de capaciteit beschikten om rPET te produceren. Sommige van de medewerkende producenten-exporteurs gaven aan dat zij in het OT rPET naar de Unie hadden uitgevoerd, maar zij vertegenwoordigden minder dan 1 % van de uitvoer van de medewerkende producenten-exporteurs naar de Unie. (159) Een van de producenten in de Unie verkocht PET dat hij in de beoordelingsperiode uit de VRC invoerde (“invoer door de bedrijfstak van de Unie”) op de markt van de Unie. Onderstaande tabel geeft de omvang van deze invoer tijdens de beoordelingsperiode en het marktaandeel van de invoer uit de VRC zonder deze invoer weer. Hieruit blijkt dat zelfs als de Chinese invoer door de bedrijfstak van de Unie buiten beschouwing wordt gelaten, het marktaandeel van de invoer uit de VRC tijdens de beoordelingsperiode met 1,0-1,5 procentpunten is gestegen. Tabel 5 Invoer van de bedrijfstak van de Unie (ton) en marktaandeel uit China zonder invoer van de bedrijfstak van de Unie 2019 2020 2021 Onderzoektijdvak Omvang van de invoer door de bedrijfstak van de Unie uit de VRC (ton) [0 -3 000 ] [4 000 -6 000 ] [7 000 -9 000 ] [50 000 -70 000 ] Marktaandeel van de invoer uit de VRC zonder invoer door de bedrijfstak van de Unie [5,0 -5,5  %] [2,0 -2,5  %] [2,5 -3,0  %] [6,0 -6,5  %] Bron: Eurostat, antwoorden van de in de steekproef opgenomen producenten in de Unie. 4.3.2. Prijzen van de invoer uit het betrokken land en prijsonderbieding (160) De Commissie heeft de prijzen van de invoer op basis van gegevens van Eurostat vastgesteld. (161) De gewogen gemiddelde prijzen van de invoer in de Unie vanuit het betrokken land hebben zich als volgt ontwikkeld: Tabel 6 Invoerprijzen (EUR/ton) 2019 2020 2021 Onderzoektijdvak Prijs van de invoer uit de VRC 1 013 778 884 1 276 Index 100 77 87 126 Bron: Eurostat. (162) De gemiddelde prijs van de Chinese invoer daalde eerst in 2020 tot 778 EUR/ton (van 1 013 EUR/ton in 2019) en steeg vervolgens tot 884 EUR/ton in 2021 en 1 276 EUR/ton in het onderzoektijdvak. Tijdens de beoordelingsperiode daalde de gemiddelde eenheidsprijs van de invoer met dumping met 26 %. In 2021 en het OT lagen de invoerprijzen ongeveer 9 % en 13 % lager dan de prijzen van de producenten in de Unie, zoals blijkt uit tabel 10. (163) De Commissie heeft de prijsonderbieding tijdens het onderzoektijdvak vastgesteld aan de hand van een vergelijking van: a) de gewogen gemiddelde verkoopprijs per productsoort die de in de steekproef opgenomen producenten in de Unie in rekening brachten aan niet-verbonden afnemers op de markt van de Unie, gecorrigeerd tot het niveau af fabriek, alsmede b) de overeenkomstige gewogen gemiddelde invoerprijzen per productsoort die door de in de steekproef opgenomen Chinese medewerkende producenten-exporteurs aan de eerste onafhankelijke afnemer op de markt van de Unie werden berekend, op cif-basis, met de nodige correcties voor douanerechten en kosten na invoer. (164) De prijzen werden vergeleken voor dezelfde productsoort (in dit geval uitsluitend vPET) voor transacties in hetzelfde handelsstadium. Het resultaat van de vergelijking werd uitgedrukt als een percentage van de theoretische omzet in het onderzoektijdvak van de in de steekproef opgenomen producenten in de Unie. Op basis van het bovenstaande werd vastgesteld dat de invoer met dumping uit de VRC de prijzen van de bedrijfstak van de Unie met 9,5 % onderbood. 4.4. Economische situatie van de bedrijfstak van de Unie 4.4.1. Algemene opmerkingen (165) Overeenkomstig artikel 3, lid 5, van de basisverordening omvatte het onderzoek naar de gevolgen van de invoer met dumping voor de bedrijfstak van de Unie een beoordeling van alle economische indicatoren die tijdens de beoordelingsperiode van invloed waren op de situatie van de bedrijfstak van de Unie. (166) Zoals in overweging 19 vermeld, is voor de vaststelling van mogelijke door de bedrijfstak van de Unie geleden schade gebruikgemaakt van een steekproef. (167) Voor de schadevaststelling heeft de Commissie een onderscheid gemaakt tussen macro-economische en micro-economische schade-indicatoren. De Commissie heeft de macro-economische indicatoren beoordeeld op basis van gegevens in de klacht en het antwoord van de klager op een specifieke vragenlijst. De gegevens hadden betrekking op alle producenten in de Unie. Bij het beoordelen van de micro-economische indicatoren ging de Commissie uit van de gegevens die de in de steekproef opgenomen producenten in de Unie in hun antwoorden op de vragenlijst hadden verstrekt. Beide reeksen gegevens werden representatief geacht voor de economische situatie van de bedrijfstak van de Unie. (168) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, groei, werkgelegenheid, productiviteit, hoogte van de dumpingmarge en herstel van eerdere dumping. (169) De micro-economische indicatoren zijn: gemiddelde eenheidsprijzen, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. 4.4.2. Macro-economische indicatoren 4.4.2.1.   Productie, productiecapaciteit en bezettingsgraad (170) De totale productie, de productiecapaciteit en de bezettingsgraad in de Unie hebben zich in de beoordelingsperiode ontwikkeld als volgt: Tabel 7 Productie, productiecapaciteit en bezettingsgraad 2019 2020 2021 Onderzoektijdvak Productie (ton) 3 173 696 3 321 519 3 365 795 3 248 786 Index 100 105 106 102 Productiecapaciteit (ton) 3 718 259 3 880 522 3 956 555 4 043 716 Index 100 104 106 109 Bezettingsgraad 85  % 86  % 85  % 80  % Index 100 100 100 94 Bron: Antwoorden van PET Europe op de vragenlijst. (171) Tijdens de beoordelingsperiode nam het productievolume van de bedrijfstak van de Unie met 2 % toe, ondanks het feit dat verschillende producenten in de Unie van (voornamelijk) vPET hun exploitatieniveau aan het einde van de beoordelingsperiode hebben verlaagd. Deze daling van de productie van vPET werd gecompenseerd door een stijgende trend in de productie van rPET, die in de beoordelingsperiode uitkwam op 63 % (632 000 ton in het onderzoektijdvak tegenover 388 000 ton in 2019), wat neerkomt op ongeveer 20 % van de PET-capaciteit en -productie van de bedrijfstak van de Unie in het OT. (172) De gerapporteerde capaciteitscijfers hebben betrekking op de geïnstalleerde capaciteit, die tijdens de beoordelingsperiode met 9 % is gestegen. Deze trend was toe te schrijven aan een gestage toename van de productiecapaciteit in rPET-productiefaciliteiten, terwijl de productiecapaciteit bij vPET-producenten stabiel bleef. (173) De daling van de bezettingsgraad met 6 % in de beoordelingsperiode werd voornamelijk veroorzaakt door een scherpe daling van de bezettingsgraad in het laatste kwartaal van het OT. (174) CPCIF voerde aan dat de productiecapaciteit voor PET in de Unie toenam, aangezien een aantal producenten in de Unie hun installaties hebben uitgebreid of voornemens waren dat te doen. (175) Een toename van de productiecapaciteit impliceert niet noodzakelijkerwijs een gelijkwaardige toename van de productie. Zoals blijkt uit tabel 7 kwam de productiestijging niet overeen met de capaciteitstoename en vertoonden de cijfers van de bezettingsgraad in de beoordelingsperiode zelfs een neerwaartse trend. 4.4.2.2.   Verkoophoeveelheden en marktaandeel (176) Het verkoopvolume en het marktaandeel van de bedrijfstak van de Unie hebben zich gedurende de beoordelingsperiode als volgt ontwikkeld: Tabel 8 Verkoopvolume en marktaandeel 2019 2020 2021 Onderzoektijdvak Verkoopvolume op de markt van de Unie (ton) 2 768 907 2 951 147 2 850 509 2 755 783 Index 100 107 103 100 Marktaandeel 73,5  % 77,3  % 78,5  % 70,8  % Index 100 105 107 96 Bron: Antwoorden van PET Europe op de vragenlijst. (177) Het verkoopvolume van de bedrijfstak van de Unie op de markt van de Unie bleef relatief stabiel tijdens de beoordelingsperiode, namelijk tussen 2,75 miljoen en 2,95 miljoen ton. Het verkoopvolume in de Unie in 2019 was vergelijkbaar met dat in het onderzoektijdvak. (178) Tijdens de beoordelingsperiode kromp het marktaandeel van de bedrijfstak van de Unie in termen van het verbruik in de Unie met meer dan 2,7 procentpunten, namelijk van 73,5 % tot 70,8 %, met een aanzienlijke daling van 7,7 procentpunten tussen 2021 en het eind van het OT. 4.4.2.3.   Groei (179) Het verbruik in de Unie nam tijdens de beoordelingsperiode licht toe, terwijl het verkoopvolume van de bedrijfstak van de Unie op de markt van de Unie stabiel bleef. De bedrijfstak van de Unie verloor dus marktaandeel, in tegenstelling tot de invoer uit het betrokken land, waarvan het marktaandeel tijdens de beoordelingsperiode met 2,7 procentpunten toenam. 4.4.2.4.   Werkgelegenheid en productiviteit (180) De werkgelegenheid en de productiviteit hebben zich gedurende de beoordelingsperiode als volgt ontwikkeld: Tabel 9 Werkgelegenheid en productiviteit 2019 2020 2021 Onderzoektijdvak Aantal werknemers 1 365 1 410 1 453 1 529 Index 100 103 106 112 Productiviteit (ton/vte) 2 325 2 356 2 317 2 125 Index 100 101 100 91 Bron: Antwoorden van PET Europe op de vragenlijst. (181) Tijdens de beoordelingsperiode steeg de werkgelegenheid in de Unie met 12 %, terwijl de productiviteit in de beoordelingsperiode met 9 % daalde, aangezien de stijging van de werkgelegenheid niet gepaard ging met een stijging van de productie. 4.4.2.5.   Hoogte van de dumpingmarge en herstel van eerdere dumping (182) Alle dumpingmarges lagen aanzienlijk boven de de-minimisdrempel. De gevolgen van de hoogte van de werkelijke dumpingmarges voor de bedrijfstak van de Unie waren niet verwaarloosbaar, gezien het volume en de prijzen van de invoer uit het betrokken land. 4.4.3. Micro-economische indicatoren 4.4.3.1.   Prijzen en factoren die de prijzen beïnvloeden (183) De gewogen gemiddelde verkoopprijzen per eenheid van de in de steekproef opgenomen producenten in de Unie voor verkoop aan niet-verbonden afnemers in de Unie hebben zich gedurende de beoordelingsperiode als volgt ontwikkeld: Tabel 10 Verkoopprijzen in de Unie 2019 2020 2021 Onderzoektijdvak Gemiddelde verkoopprijs per eenheid in de Unie op de totale markt (EUR/ton) 972 716 956 1 444 Index 100 74 98 149 Productiekosten per eenheid (EUR/ton) 930 721 916 1 353 Index 100 78 98 146 Bron: Antwoord van de in de steekproef opgenomen producenten in de Unie op de vragenlijst. (184) Bovenstaande tabel toont de ontwikkeling van de verkoopprijs per eenheid op de markt van de Unie in vergelijking met de overeenkomstige productiekosten. De verkoopprijzen lagen gemiddeld hoger dan de productiekosten per eenheid. (185) De gemiddelde verkoopprijs per eenheid van de bedrijfstak van de Unie aan niet-verbonden afnemers in de Unie ( 80 ) steeg tussen 2019 en het eind van het OT met 49 %, voornamelijk als gevolg van de krappe leveringscapaciteit voor PET en de succesvolle doorberekening van de stijging van de grondstofprijzen in de loop van 2022. (186) De gemiddelde productiekosten van de bedrijfstak van de Unie stegen in de beoordelingsperiode, zij het in mindere mate dan de verkoopprijzen (met 46 %). Over het algemeen volgde de ontwikkeling van de productiekosten echter dezelfde trend als de verkoopprijzen. De belangrijkste factor die de stijging van de productiekosten per eenheid heeft beïnvloed, was de stijging van de grondstofprijs ( 81 ) tijdens de beoordelingsperiode. 4.4.3.2.   Arbeidskosten (187) De gemiddelde loonkosten van de in de steekproef opgenomen producenten in de Unie hebben zich gedurende de beoordelingsperiode als volgt ontwikkeld: Tabel 11 Gemiddelde loonkosten per werknemer 2019 2020 2021 Onderzoektijdvak Gemiddelde loonkosten per werknemer (EUR) 57 253 61 824 64 372 67 727 Index 100 108 112 118 Bron: Antwoord van de in de steekproef opgenomen producenten in de Unie op de vragenlijst. (188) Tijdens de beoordelingsperiode steeg het gemiddelde loon per werknemer met 18 %. 4.4.3.3.   Voorraden (189) De voorraden van de in de steekproef opgenomen producenten in de Unie hebben zich gedurende de beoordelingsperiode als volgt ontwikkeld: Tabel 12 Voorraden 2019 2020 2021 Onderzoektijdvak Eindvoorraden (ton) 67 824 51 189 58 133 83 236 Index 100 75 86 123 Eindvoorraden uitgedrukt als percentage van de productie 6,09  % 4,67  % 5,12  % 8,05  % Index 100 77 84 132 Bron: Antwoord van de in de steekproef opgenomen producenten in de Unie op de vragenlijst. (190) De voorraden stegen in de beoordelingsperiode met 23 %. Hoewel de voorraden in 2020 en 2021 onder het niveau van 2019 lagen, is de toename van de voorraden in 2022 grotendeels toe te schrijven aan de accumulatie van voorraden door de producenten in de tweede helft van 2022, toen de vraag naar PET daalde. 4.4.3.4.   Winstgevendheid, kasstroom, investeringen, rendement van investeringen en vermogen om kapitaal aan te trekken (191) De winstgevendheid, de kasstroom, de investeringen en het rendement van investeringen van de in de steekproef opgenomen producenten in de Unie hebben zich gedurende de beoordelingsperiode als volgt ontwikkeld: Tabel 13 Winstgevendheid, kasstroom, investeringen en rendement van investeringen 2019 2020 2021 Onderzoektijdvak Winstgevendheid van de verkoop in de Unie aan niet-verbonden afnemers (% van omzet) 4  % 1  % 8  % 7  % Index 100 20 208 193 Kasstroom (EUR) 63 713 072 57 496 364 96 321 869 91 341 517 Index 100 90 151 143 Investeringen (EUR) 2 667 066 8 305 772 15 937 339 14 756 777 Index 100 311 598 553 Rendement van investeringen 18  % 6  % 41  % 48  % Index 100 32 225 266 Bron: Antwoord van de in de steekproef opgenomen producenten in de Unie op de vragenlijst. (192) De Commissie heeft de winstgevendheid van de in de steekproef opgenomen producenten in de Unie vastgesteld door de nettowinst vóór belastingen uit de verkoop van het soortgelijke product aan niet-verbonden afnemers in de Unie uit te drukken als percentage van de aldus gerealiseerde omzet. De winstgevendheid was gedurende de gehele beoordelingsperiode positief, met de hoogste winst in 2021 en 2022 met een winstgevendheid van respectievelijk 8 % en 7 %. Zoals vermeld in overweging 198, leed de bedrijfstak van de Unie in het laatste kwartaal van het OT echter verliezen (–12 %), tegen de achtergrond van de aanhoudende toename van de invoer met dumping tegen lagere prijzen, die prijsverhogingen in de weg stond. (193) De nettokasstroom is het vermogen van de producenten in de Unie om hun activiteiten zelf te financieren. De nettokasstroom bleef over het geheel genomen grotendeels positief en volgde gedurende de gehele beoordelingsperiode een vergelijkbare trend als de winstgevendheid. (194) De investeringen, die aan het begin van de beoordelingsperiode relatief laag waren, stegen in de beoordelingsperiode met 453 %. Het grootste deel van de investeringen had betrekking op het onderhoud van productielijnen met als doel de levensduur van de installaties te verhogen. Tijdens de beoordelingsperiode werden bij de in de steekproef opgenomen producenten in de Unie geen investeringen in nieuwe PET-capaciteit gedaan. (195) Het rendement van de investeringen is de winst uitgedrukt als percentage van de nettoboekwaarde van de investeringen. In overeenstemming met de winstgevendheid was het rendement van investeringen in de beoordelingsperiode positief en steeg het in het onderzoektijdvak met 166 %. (196) Het vermogen van de in de steekproef opgenomen producenten in de Unie om kapitaal aan te trekken is in de beoordelingsperiode niet aangetast. 4.4.3.5.   Ontwikkelingen tijdens en na het onderzoektijdvak (197) Tijdens de beoordelingsperiode gaven de schade-indicatoren een stabiele trend te zien. Bij de beoordeling van de indicatoren op een gedetailleerder niveau voor het OT en in het eerste kwartaal van 2023 is echter een negatieve trend zichtbaar. De validering van deze trend, rekening houdend met de ontwikkelingen in 2023, zal in de definitieve fase van de procedure aan een nader onderzoek worden onderworpen. (198) Zoals aangegeven in tabel 14, vertoonden het verbruik in de Unie en de productie en de verkoop door de bedrijfstak van de Unie in de laatste twee kwartalen van het OT een daling. Bovendien verloor de bedrijfstak van de Unie na een toename van het marktaandeel in 2020 en 2021 in de loop van het OT 4 procentpunten aan marktaandeel, gevolgd door nog eens 7 procentpunten tussen eind 2022 en alleen al het eerste kwartaal van 2023. Deze verslechtering komt ook tot uiting in de winstgevendheid van de bedrijfstak van de Unie, die in het laatste kwartaal van het OT verlieslijdend werd, terwijl deze trend zich ook in het eerste kwartaal van 2023 heeft voortgezet. Tabel 14 2022 en eerste kwartaal 2023: verbruik/productie/verkoop/marktaandeel in de Unie/winstgevendheid/invoer uit de VRC Verbruik in de Unie (ton) Productie in de Unie (ton) Verkoophoeveelheid in de Unie (ton) Marktaandeel van de bedrijfstak van de Unie (%) Winstgevendheid (%) Chinese invoer (ton) Chinese invoerprijzen inclusief gemeenschappelijk douanerecht van 6,5 % (EUR) Eerste kwartaal 2022 1 005 290 918 123 744 321 74 15 54 765  (met inbegrip van [0 -4 000 ] ton invoer door bedrijfstak v/d Unie) 1 212 Tweede kwartaal 2022 1 075 432 886 642 773 099 72 12 84 906  (met inbegrip van [20 000 -25 000 ] ton invoer door bedrijfstak v/d Unie) 1 306 Derde kwartaal 2022 979 842 814 673 656 453 67 13 112 658  (met inbegrip van [20 000 -25 000 ] ton invoer door bedrijfstak v/d Unie) 1 426 Vierde kwartaal 2022 833 326 629 348 581 910 70 –12 52 726  (met inbegrip van [13 000 -18 000 ] ton invoer door bedrijfstak v/d Unie) 1 455 Eerste kwartaal 2023 1 036 561 685 594 654 045 63 –11 134 604  (met inbegrip van [20 000 -25 000 ] ton invoer door bedrijfstak v/d Unie) 1 146 Bron: Antwoorden op de vragenlijst van de in de steekproef opgenomen producenten in de Unie, antwoord op de vragenlijst van PET Europe, Eurostat. 4.4.4. Conclusie inzake schade (199) De bedrijfstak van de Unie heeft tijdens de beoordelingsperiode goed gepresteerd, met schade-indicatoren en trends die grotendeels stabiel of positief waren, met name op micro-economisch niveau. (200) Tegen het einde van het onderzoektijdvak vertoonden een aantal schade-indicatoren (met name marktaandeel en winstgevendheid) echter een sterke verslechtering van de marktsituatie voor de bedrijfstak van de Unie, die verder ging dan wat kon worden verwacht als een terugkeer naar normale marktomstandigheden zoals die in 2019 en 2020 werden gezien. In het laatste kwartaal van 2022 werden verliezen geleden die onhoudbaar waren (–12 %). De bedrijfstak van de Unie, die tijdens het OT werd geconfronteerd met prijsonderbieding en hogere kosten, moest zijn exploitatieniveaus verlagen in het licht van de verminderde vraag en begon tegen eind 2022 verkoopvolumes te verliezen, wat ook tot uiting kwam in een verlies van marktaandeel in 2022. (201) De invoer uit de VRC werd in 2020 en 2021 negatief beïnvloed door de hoge transportkosten en de economische omstandigheden tijdens en na de COVID-19-pandemie. Uit een vergelijking tussen het begin van de beoordelingsperiode en het OT blijkt echter een stijging van 58 %. Met name tijdens het OT, toen na de COVID-19-pandemie weer normale marktomstandigheden werden bereikt, vertoonde de invoer met dumping een stijgende trend. Aan het einde van het OT en in het eerste kwartaal van 2023 werden de prijzen van de bedrijfstak van de Unie door de invoer met dumping gedrukt. Gezien de lage prijzen van de invoer uit de VRC kon de bedrijfstak van de Unie immers niet verkopen tegen prijzen die boven zijn productiekosten lagen, wat ook in het eerste kwartaal van 2023 tot verliezen leidde (–11 %). In vergelijking met de betrokken periode is er sprake van veranderde omstandigheden als gevolg van het herstel van de normale marktomstandigheden op de markt van de Unie, die nu wordt beïnvloed door de toename van de Chinese invoer, wat tot en met het eerste kwartaal van 2023 heeft geleid tot een kwetsbare situatie voor de bedrijfstak van de Unie. (202) Op basis van het bovenstaande wordt in dit stadium geconcludeerd dat de bedrijfstak van de Unie negatief werd beïnvloed door de invoer uit de VRC, met name aan het einde van het onderzoektijdvak, maar niet in die mate dat de bedrijfstak van de Unie tijdens de beoordelingsperiode aanmerkelijke schade heeft geleden in de zin van artikel 3, lid 5, van de basisverordening. De Commissie is daarom overgegaan tot de analyse van een dreiging van aanmerkelijke schade overeenkomstig artikel 3, lid 9, van de basisverordening. (203) CPCIF voerde aan dat de bedrijfstak van de Unie, gezien de ontwikkeling van indicatoren zoals winstgevendheid, verkoop, marktaandeel, productie in de Unie en productiecapaciteit in de Unie, investeringen en werkgelegenheid in de beoordelingsperiode, in die periode geen aanmerkelijke schade heeft geleden. Svepol voerde onder verwijzing naar de langetermijntrends in de schade-indicatoren in de beoordelingsperiode ook aan dat de bedrijfstak van de Unie geen aanmerkelijke schade lijdt. (204) Voor de instelling van antidumpingrechten volstaat het dat in het onderzoek wordt geconcludeerd dat er sprake is van een dreiging van aanmerkelijke schade. Hoewel in de beoordelingsperiode geen aanmerkelijke schade werd vastgesteld, wordt opgemerkt dat de feiten van de zaak voor de vaststelling van dreigende schade worden getoetst aan artikel 3, lid 9, van de basisverordening. 5. DREIGING VAN SCHADE 5.1. Inleiding (205) Bij de analyse van een dreiging van aanmerkelijke schade voor de bedrijfstak van de Unie wordt hieronder — in overeenstemming met artikel 3, lid 9, tweede alinea, van de basisverordening — rekening gehouden met factoren als: a) een aanzienlijke toename van de invoer met dumping op de markt van de Unie, waardoor de invoer waarschijnlijk nog aanzienlijk in omvang zal toenemen; b) voldoende vrij beschikbare capaciteit van de producent-exporteur of een ophanden zijnde en aanmerkelijke toename van die capaciteit waardoor de uitvoer met dumping naar de Unie waarschijnlijk nog aanzienlijk zal toenemen, waarbij rekening wordt gehouden met de beschikbaarheid van andere exportmarkten om extra uitvoer te absorberen; c) of de producten worden ingevoerd tegen prijzen die in aanzienlijke mate druk op de prijzen zouden uitoefenen of die prijsverhogingen die anders zouden zijn geschied, zouden verhinderen en die de vraag naar meer invoer vermoedelijk nog zouden doen toenemen, en d) het niveau van voorraden. (206) Zoals het woord “zoals” in artikel 3, lid 9, tweede alinea, aangeeft, kunnen naast deze vier factoren ook andere factoren worden onderzocht om te bepalen of er sprake is van een dreiging van schade. De Commissie onderzocht met name ook factoren zoals de recente ontwikkeling van de winstgevendheid, waarvoor zij beschikte over zowel gegevens voor het onderzoektijdvak als gegevens over de periode na het onderzoektijdvak. (207) Wat de beoordelingsperiode betreft, heeft de Commissie de voor de periode van 2019 tot het OT verzamelde gegevens opnieuw geanalyseerd, omdat een goed begrip van de huidige situatie van de bedrijfstak van de Unie noodzakelijk is om te kunnen bepalen of er sprake is van een dreiging van schade voor die bedrijfstak ( 82 ) . Vervolgens voerde zij voor alle factoren een prospectieve analyse uit. Bovendien heeft zij gegevens verzameld over de omvang van de invoer met dumping en de invoerprijzen voor de eerste twee kwartalen van 2023 om de prognoses te bevestigen of te weerleggen, zoals door het Hof werd verlangd ( 83 ) . Voor het niveau van de voorraden en de winstgevendheid werden uitgebreide gegevens verzameld tot eind maart 2023. Deze gegevens zullen voor een definitieve vaststelling worden bijgewerkt en waar mogelijk zullen ook andere factoren worden geanalyseerd. In dit stadium waren de gegevens voor reservecapaciteit in de VRC en het voorraadniveau de beste beschikbare gegevens. (208) Ten slotte vereist artikel 3, lid 9, eerste alinea, tweede zin, van de basisverordening dat de verandering van omstandigheden duidelijk te voorzien moet zijn en ophanden moet zijn. (209) Al deze elementen en de verzamelde gegevens worden in de volgende delen geanalyseerd. 5.2. Aanzienlijk toename van de invoer met dumping op de markt van de Unie waardoor de invoer waarschijnlijk nog aanzienlijk zal toenemen (210) De invoer uit het betrokken land steeg aanzienlijk van 192 941 tot 305 055 ton tussen 2019 en het onderzoektijdvak, zoals blijkt uit tabel 4. Tussen 2021 en het onderzoektijdvak was deze stijging aanzienlijk. Dezelfde trend werd waargenomen in het eerste kwartaal van 2023. Tussen 2021 en het OT vond deze invoer plaats tegen een lagere prijs dan die van de bedrijfstak van de Unie. Het marktaandeel van deze Chinese invoer met dumping (+53 %) bevestigt de aanzienlijke toename van de invoer, terwijl de vraag stabiel bleef (+3 %). De Chinese producenten-exporteurs hebben marktaandeel gewonnen met laaggeprijsde invoer ten koste van de producenten in de Unie. Het volume van de invoer uit de VRC nam in de eerste helft van 2023 verder toe (met 60 % tot 223 558 ton) (bron: Eurostat) in vergelijking met de eerste helft van 2022 (139 672 ton). Uit de beschikbare gegevens blijkt niet alleen dat de Chinese invoer met dumping aanzienlijk steeg tijdens de beoordelingsperiode, maar ook dat deze trend niet werd gestopt of omgekeerd tijdens de periode na het onderzoektijdvak. (211) Zoals hieronder aangegeven, wijzen de Chinese overcapaciteit en de aantrekkelijkheid van de markt van de Unie voor de invoer uit de VRC — als gevolg van het ontbreken van handelsbeschermingsmaatregelen in de Unie — in combinatie met het bestaan van maatregelen tegen de Chinese invoer van PET in tal van andere landen, er bovendien op dat de Chinese invoer in de Unie waarschijnlijk aanzienlijk zal toenemen. 5.3. Voldoende vrij beschikbare capaciteit (212) Wat de Chinese PET-capaciteit betreft, blijkt uit de beschikbare informatie (Woodmac) dat de productiecapaciteit van PET in de VRC is gestegen van [11,3-12,3] miljoen ton in 2020 tot [11,6-12,6] miljoen ton in het OT, terwijl de reservecapaciteit in het OT [1,5-2,5] miljoen ton bedroeg, wat neerkomt op niet minder dan [40-60] % van het verbruik in de Unie. Zowel de productiecapaciteit als de vrij beschikbare capaciteit zullen naar verwachting nog aanzienlijk toenemen tot respectievelijk [21,0-23,0] miljoen ton en [10,5-11,5] miljoen ton in 2026. (213) De Chinese binnenlandse vraag is in de beoordelingsperiode gegroeid in overeenstemming met de capaciteitstoename en bedroeg ongeveer [50-60] % van de Chinese capaciteit. Verwacht wordt echter dat in de komende jaren de groei van de capaciteit de toename van de binnenlandse vraag, die in 2026 naar verwachting zal dalen tot onder [35-45] % van de capaciteit, aanzienlijk zal inhalen. Hierdoor zou de Chinese uitvoercapaciteit stijgen van [5-6] miljoen ton in 2022 tot [7,5-8,5] miljoen ton in 2023 en tot meer dan [13-15] miljoen ton in 2026, terwijl het verbruik in de Unie tijdens de beoordelingsperiode stabiel is gebleven rond 3,8 miljoen ton. (214) CPCIF voerde aan dat de vraag naar PET op de Chinese markt aanzienlijk is toegenomen, wat heeft geleid tot een overeenkomstige toename van de productiecapaciteit om aan de behoeften van de Chinese consumenten te voldoen. Zoals hierboven vermeld, zal de groei van de capaciteit naar verwachting de stijging van de binnenlandse vraag aanzienlijk inhalen. Daarom moest het argument van CPCIF worden afgewezen. (215) Unesda voerde aan dat de productie in de VRC naar verwachting niet zal toenemen in overeenstemming met de geraamde toename van de geïnstalleerde capaciteit. Volgens Unesda zijn de productieramingen realistischer dan de prognoses van de toekomstige geïnstalleerde capaciteit, aangezien eerstgenoemde gebaseerd zijn op operationele installaties en benuttingsgraden die zijn aangepast aan de vraag. Bovendien bleef Unesda bij haar standpunt dat de verhouding productie/vraag voor de jaren 2023 tot en met 2026 vergelijkbaar is met die in de beoordelingsperiode, toen de overcapaciteit van de VRC geen schade voor de producenten in de Unie heeft veroorzaakt. (216) Zoals vermeld in overweging 213, zal de PET-capaciteit in de VRC de komende jaren naar verwachting aanzienlijk toenemen, terwijl het binnenlandse verbruik in de VRC naar verwachting niet in hetzelfde tempo zal toenemen als de capaciteit. De toename van de productiecapaciteit leidt onvermijdelijk tot druk op de Chinese PET-installaties om de productieniveaus te verhogen en zal hen stimuleren om, gezien de beperkingen van de binnenlandse vraag, naar marktkansen buiten de VRC te zoeken. Gezien het Chinese exportverleden en de aantrekkelijkheid van de markt van de Unie (zie de overwegingen 218 tot en met 221), is het waarschijnlijk dat een aanzienlijk deel van de Chinese productie op de markt van de Unie zou worden gericht. Daarom werd het argument van Unesda afgewezen. (217) Overeenkomstig artikel 3, lid 9, punt 2, b), van de basisverordening heeft de Commissie de beschikbaarheid van andere uitvoermarkten voor de Chinese producenten-exporteurs geanalyseerd om extra uitvoer te absorberen, en vastgesteld dat sommige (grote) uitvoermarkten steeds moeilijker toegankelijk zijn voor de Chinese producenten-exporteurs als gevolg van handelsbeschermingsmaatregelen, waaronder Argentinië, Turkije, Brazilië, Indonesië, de Verenigde Staten, Japan, India en Zuid-Afrika. Mexico heeft in augustus 2023 rechten ingesteld op de invoer van PET uit de VRC. Bovendien is de Chinese uitvoer naar de Unie in het eerste kwartaal van 2023 sneller gestegen dan de totale wereldwijde Chinese uitvoer van PET. (218) Unesda voerde aan dat elke handelsverlegging die zich zou kunnen voordoen als gevolg van de vaststelling van handelsbeschermingsmaatregelen door derde landen, reeds heeft plaatsgevonden, aangezien deze maatregelen al enkele jaren van kracht zijn. Het bestaan van de handelsbeschermingsmaatregelen moet worden gezien in het licht van de recente toename van de Chinese PET-capaciteit. Nu op andere uitvoermarkten handelsbeschermingsmaatregelen van kracht zijn, zal de Chinese uitvoercapaciteit waarschijnlijk worden gericht op landen zonder handelsbeschermingsmaatregelen, zoals de Unie. (219) CPCIF voerde aan dat Rusland tijdens het OT de belangrijkste bestemming was voor Chinese PET-uitvoer en dat Latijns-Amerikaanse landen belangrijke bestemmingen bleven voor de Chinese uitvoer. Unesda voerde ook aan dat er een grote spreiding van landen zonder specifieke concentratie is die abnormaal kan zijn en dat de uitvoer van de VRC naar de Unie, in verhouding tot de bevolking, kleiner is dan de uitvoer naar Rusland, de Filipijnen, Turkije en Algerije, de op een na vier grootste importeurs uit de VRC. (220) De Commissie stelde vast dat de uitvoer naar de Unie tijdens het OT groter was dan die naar Rusland, namelijk respectievelijk 305 000 ton en 274 000 ton, waaruit de aantrekkelijkheid van de markt van de Unie voor Chinese producenten-exporteurs blijkt. Geen van de andere Chinese uitvoerbestemmingen voor PET kwam in de buurt van de omvang van de uitvoer naar de Unie tijdens het OT. Bovendien zette deze trend zich zelfs na het OT voort. Uit de invoerstatistieken blijkt dat de Unie de belangrijkste bestemming van de uitvoer van PET uit de VRC is en dat een groot deel van de Chinese overcapaciteit zeer waarschijnlijk bestemd zal zijn voor uitvoer naar de Unie. (221) Kortom, het is waarschijnlijk dat aanzienlijke hoeveelheden van de bestaande overcapaciteit voor PET naar de markt van de Unie zullen worden verlegd. De huidige overcapaciteit en de ontoereikende absorptiecapaciteit van derde landen of de VRC zelf wijzen op de waarschijnlijkheid van een verdere aanzienlijke toename van de Chinese uitvoer naar de Unie, waar een toename van het marktaandeel relatief gemakkelijk is gebleken tijdens de beoordelingsperiode en met name tijdens het OT en het eerste kwartaal van 2023. 5.4. Prijsniveau van de invoer (222) Tijdens de beoordelingsperiode is de gemiddelde invoerprijs van het betrokken land in de gehele beoordelingsperiode met 26 % gestegen. Zoals uiteengezet in overweging 165, heeft de Commissie voor het onderzoektijdvak vastgesteld dat de Chinese prijzen de prijzen van de bedrijfstak van de Unie onderboden. De Chinese prijzen begonnen in het laatste kwartaal van het onderzoektijdvak te dalen en deze trend zette zich voort in de twee kwartalen na het onderzoektijdvak. Tabel 15 Invoerprijs van de invoer uit de VRC na het onderzoektijdvak Gemiddelde invoerprijs van de Chinese invoer (euro/ton) Januari 2023 Februari 2023 Maart 2023 April 2023 Mei 2023 Juni 2023 1 158 1 067 1 030 1 011 993 1 006 Bron: Eurostat. (223) De verkoopprijs van de bedrijfstak van de Unie steeg in de beoordelingsperiode met 49 %, terwijl de productiekosten met 46 % stegen. Dit resulteerde in stijgende winstmarges voor 2021 en het onderzoektijdvak. Als gevolg van de grote instroom van Chinese invoer met dumping in het onderzoektijdvak tegen prijzen die de prijzen van de bedrijfstak van de Unie onderboden, werd de bedrijfstak van de Unie echter gedwongen zijn prijzen in het laatste kwartaal van het onderzoektijdvak en het eerste kwartaal na het onderzoektijdvak te verlagen, wat leidde tot een verliesgevende situatie in die twee kwartalen. (224) Het aanhoudende grote volume van de Chinese invoer tegen dalende prijzen na het onderzoektijdvak laat een verdere verschuiving zien naar deze invoer met dumping tegen prijzen die de door de producenten in de Unie aangeboden prijzen onderdrukken. (225) Een niet-verbonden handelaar voerde aan dat de prijzen van de invoer uit de VRC in de tweede helft van het OT zijn gestegen, terwijl de prijs van de bedrijfstak van de Unie in dezelfde periode is gedaald. Dit resulteerde in Chinese invoerprijzen die in het laatste kwartaal van het OT hoger waren dan de prijzen van de bedrijfstak van de Unie. (226) De Commissie stelde vast dat de Chinese invoerprijs in het onderzoektijdvak de prijs van de bedrijfstak van de Unie onderbood en dat de Chinese invoerprijs minder steeg dan de totale stijging van de productiekosten. Wat het laatste kwartaal van het OT betreft, heeft de stijgende invoer uit de VRC in de kwartalen daarvoor de bedrijfstak van de Unie ertoe aangezet zijn prijzen tot een onhoudbaar verlieslatend niveau te verlagen om concurrerend te blijven, zoals uiteengezet in overweging 224. (227) CPCIF voerde aan dat de transportkosten zich sinds het begin van het onderzoektijdvak na historische hoogten hebben gestabiliseerd. (228) Uit de beoordeling van de Commissie bleek dat een extreme stijging van de vervoerskosten een belemmering vormde voor de Chinese uitvoer naar de Unie van 2021 tot medio 2022. Nu de kosten zijn gedaald tot het vroegere niveau, bestaat deze belemmering niet langer, waardoor Chinese invoer met dumping de Europese markt kan overspoelen. Deze terugkeer naar het gebruikelijke niveau van de transportkosten en het verdwijnen van de vorige stijging dragen bij tot de dreiging van schade. 5.5. Voorraadniveaus (229) De ontwikkeling van het voorraadniveau van de in de steekproef opgenomen producenten in de Unie is in detail beschreven in de overwegingen 190 en 191. De Commissie was van mening dat deze factor niet van bijzonder belang is voor de analyse, omdat de producenten in staat zijn relatief snel in te spelen op veranderingen in de vraag, waardoor de voorraden op een duurzaam niveau worden gehouden. Er kon geen bewijs worden gevonden dat het aanleggen van voorraden door de bedrijfstak van de Unie of de Chinese producenten-exporteurs zou hebben plaatsgevonden in een mate die de markt van de Unie in de nabije toekomst aanzienlijk zou kunnen beïnvloeden. 5.6. Andere elementen: Winstgevendheid en andere economische indicatoren (230) Hoewel de bedrijfstak van de Unie tijdens de beoordelingsperiode een stijging van de winstgevendheid vertoonde, was er in het laatste kwartaal van het OT een aanzienlijke verslechtering als gevolg van de neerwaartse druk op de verkoopprijzen op de markt van de Unie door de invoer met dumping uit de VRC. Ook andere schade-indicatoren wezen op een verslechtering van de situatie van de bedrijfstak van de Unie. Het verkoopvolume in de Unie, de productie in de Unie en de bezettingsgraad daalden in de loop van het OT aanzienlijk, waardoor het marktaandeel van de bedrijfstak van de Unie daalde. Deze situatie bracht de bedrijfstak van de Unie ertoe zijn verkoopprijzen in het laatste kwartaal van het OT te verlagen, terwijl de productiekosten bleven stijgen, wat leidde tot een verliesgevende situatie. Deze negatieve trend zette zich in het eerste kwartaal van 2023 voort (zie tabel 14 voor meer details). (231) Daarnaast heeft de Commissie vastgesteld dat er sprake was van een verhindering van prijsverhogingen. In het laatste kwartaal van het OT en het eerste kwartaal na het OT verkocht de bedrijfstak van de Unie immers onder de productiekosten. Door de aanzienlijke prijsdruk als gevolg van de laaggeprijsde invoer met dumping uit de VRC kon de bedrijfstak van de Unie zijn verkoopprijzen niet verhogen om een winstgevende situatie te bereiken, wat leidde tot een verlies aan het eind van het OT, dat na het OT aanhield. 5.7. Te voorziene en ophanden zijnde verandering van omstandigheden (232) Artikel 3, lid 9, van de basisverordening stelt het volgende: “[…] de verandering van omstandigheden waardoor een situatie zou ontstaan waarin dumping schade veroorzaakt, moet duidelijk zijn te voorzien en moet ophanden zijn.” (233) Alle hierboven genoemde factoren werden onderzocht en geverifieerd met betrekking tot het onderzoektijdvak. De winstgevendheid van de in de steekproef opgenomen producenten in de Unie bereikte met name een onhoudbaar niveau (–12 %) in het vierde kwartaal van 2022, toen de Chinese prijsdruk het meest werd gevoeld nadat de Chinese invoer met prijsonderbieding in de eerste drie kwartalen van het OT een voortdurende stijging had vertoond. Bovendien bleek uit de gegevens na het onderzoektijdvak dat deze negatieve situatie zich in het eerste kwartaal van 2023 nog steeds voordeed. Als deze trend zich doorzet, zal de fragiele situatie van de bedrijfstak van de Unie onmiddellijk resulteren in aanmerkelijke schade. Bovendien maakt het feit dat de Chinese capaciteit in de periode 2020-2026 naar verwachting bijna zal verdubbelen, wat niet kan worden geabsorbeerd door de binnenlandse Chinese vraag of door andere Chinese uitvoermarkten, de markt van de Unie steeds aantrekkelijker voor laaggeprijsde Chinese invoer. Op basis van de gegevens voor het onderzoektijdvak concludeerde de Commissie dus dat er sprake was van een duidelijk te voorziene en ophanden zijnde verandering van omstandigheden aan het eind van het onderzoektijdvak, die zal leiden tot een situatie waarin de dumping schade zal veroorzaken. Toen de marktomstandigheden na de COVID-19-pandemie veranderden, kwam de Chinese invoer geleidelijk terug naar de markt van de Unie en verdrong daar de verkoop van de bedrijfstak van de Unie, die gedwongen werd zijn prijzen te verlagen en tegen het einde van het OT en het eerste kwartaal van 2023 verlies leed doordat hij zijn producten met verlies moest verkopen om te concurreren met de invoer met dumping. (234) Svepol voerde aan dat de klager op basis van de in de klacht ingediende gegevens niet kon worden geacht zich in een kwetsbare situatie te bevinden, maar dat deze gegevens wezen op een terugkeer naar normale marktomstandigheden na de hausse na de COVID-19-pandemie. Svepol voerde verder aan dat de winstmarges van de producenten in de Unie in feite tekenen vertoonden van een stabiliserende bedrijfstak na een periode met uitzonderlijk hoge winstgevendheid, toen de producenten in de Unie in staat waren de prijzen boven de kosten per eenheid te verhogen, hoge investeringen hebben gedaan en een dominerend marktaandeel hadden behouden. (235) De Commissie erkende dat het winstniveau van de bedrijfstak van de Unie tijdens de beoordelingsperiode, met name in 2021 en in het eerste kwartaal van het OT, veel hoger was dan in de voorgaande jaren. Een groot aantal schade-indicatoren, zoals productie, verkoop en winstgevendheid, laat aan het einde van het OT echter een enorme en buitengewone daling tot onhoudbare niveaus zien. Daarom concludeerde de Commissie dat de situatie aan het einde van het OT niet eenvoudigweg kon worden beschouwd als een terugkeer naar normale marktvoorwaarden. (236) CPCIF en Svepol voerden aan dat de invoer uit de VRC niet wees op te voorziene en ophanden zijnde schade, aangezien deze in het laatste kwartaal van het onderzoektijdvak met meer dan de helft daalde en de toegenomen invoer in het derde kwartaal van het onderzoektijdvak een uitzondering vormde. Svepol voerde bovendien aan dat de daling van de verkoop van de bedrijfstak van de Unie niet samenviel met de trend van het Chinese invoervolume. (237) De Commissie stelde vast dat de invoer uit de VRC in de gehele beoordelingsperiode aanzienlijk was toegenomen. Bovendien volgde de daling van de invoer in het laatste kwartaal van het onderzoektijdvak op een voortdurende en sterke toename van de invoer met dumping in de voorgaande kwartalen, gevolgd door een verdere stijging in het eerste kwartaal na het onderzoektijdvak. In tegenstelling tot wat Svepol beweert, viel dit samen met een voortdurende daling van de verkoop door de bedrijfstak van de Unie tijdens het onderzoektijdvak. Daarom heeft de Commissie geconcludeerd dat de invoer met dumping aanzienlijk toenam, hetgeen erop wijst dat de invoer waarschijnlijk aanzienlijk zal toenemen. 5.8. Conclusie betreffende de dreiging van schade (238) Hoewel de bedrijfstak van de Unie het tot het derde kwartaal van 2022 goed deed, begonnen bijna alle schade-indicatoren in het laatste kwartaal van 2022 drastisch te dalen. Uit het onderzoek is voorlopig gebleken dat deze negatieve situatie zich in het eerste kwartaal van 2023 heeft voortgezet. (239) Terwijl de gemiddelde kosten en de verkoopprijzen van de producenten in de Unie tijdens de beoordelingsperiode sterk gecorreleerd waren, met een stijging van de kosten met 46 % en een stijging van de gemiddelde verkoopprijs in het OT met 49 % ten opzichte van 2019, waren de Chinese prijzen slechts met ongeveer 26 % gestegen. In 2019 en 2020 lagen de gemiddelde prijzen van de invoer uit de VRC boven de prijzen van de bedrijfstak van de Unie, terwijl de Chinese invoer de producten van de bedrijfstak van de Unie in het OT juist onderbood. (240) Hoewel de invoer uit andere landen in het OT ook licht toenam, met name uit Turkije, Egypte en Vietnam, lagen de gemiddelde prijzen van die invoer gemiddeld 1,2 % lager tot 2,0 % hoger dan de gemiddelde verkoopprijzen van de Unie. Gemiddeld lagen de prijzen van deze invoer iets boven de prijzen van de bedrijfstak van de Unie. (241) De prognoses van de bedrijfstak van de Unie met betrekking tot de toekomstige winstgevendheid en toekomstige verkoop zijn negatief. De teruglopende verkoop en de lagere/negatieve marges zullen hoogstwaarschijnlijk leiden tot zware verliezen, gemiste orders en banenverlies. Alle in het kader van artikel 3, lid 9, van de basisverordening beoordeelde factoren, in het bijzonder de aanzienlijke toename van de invoer met dumping in 2022, die zich doorzette in de eerste helft van 2023 tegen prijzen die bleven dalen, de overcapaciteit in de VRC en de negatieve ontwikkeling van de winstgevendheid van de bedrijfstak van de Unie, wijzen dus in dezelfde richting. (242) In het licht van deze analyse kwam de Commissie in deze fase tot de conclusie dat er aan het eind van het onderzoektijdvak sprake was van een dreiging van duidelijk te voorziene en ophanden zijnde schade voor de bedrijfstak van de Unie. 6. OORZAKELIJK VERBAND (243) In overeenstemming met artikel 3, lid 6, van de basisverordening heeft de Commissie onderzocht of de dreiging van aanmerkelijke schade voor de bedrijfstak van de Unie werd veroorzaakt door de bestaande en toekomstige invoer met dumping uit het betrokken land. Overeenkomstig artikel 3, lid 7, van de basisverordening heeft de Commissie eveneens onderzocht of de bedrijfstak van de Unie in dezelfde periode door andere bekende factoren schade had kunnen lijden. De Commissie heeft zich ervan verzekerd dat elke mogelijke dreiging van schade die werd veroorzaakt door andere factoren dan de invoer met dumping uit het betrokken land, niet aan de invoer met dumping werd toegeschreven. Deze factoren zijn: invoer door de klagers en verbonden ondernemingen naar de klagers, het toegenomen gebruik van gerecycled PET door PET-gebruikers, de invoer uit andere derde landen, de stijging van de grondstof- en energieprijzen en een stijging van de investeringskosten. 6.1. Gevolgen van de invoer met dumping (244) Zoals vermeld in overweging 211, steeg de omvang van de invoer van PET uit de VRC in de beoordelingsperiode aanzienlijk en vertoonde zij tijdens het OT en het eerste kwartaal na het OT een stijgende trend, met uitzondering van het laatste kwartaal van het OT. Zoals vermeld in overweging 165, onderbood de invoer uit de VRC de prijzen van de bedrijfstak van de Unie. De Commissie heeft ook vastgesteld dat de Chinese invoer van PET de prijzen van de bedrijfstak van de Unie heeft gedrukt, met name aan het einde van het onderzoektijdvak. (245) Als gevolg van de aanzienlijke toename van de Chinese invoer van PET tijdens het onderzoektijdvak tegen prijzen die lager waren dan die van de bedrijfstak van de Unie, verloor de bedrijfstak van de Unie marktaandeel aan de Chinese invoer en verloor hij zijn winstgevende situatie in het laatste kwartaal van het OT. (246) De Commissie heeft derhalve voorlopig geconcludeerd dat deze invoer met dumping een negatief effect had op de situatie van de bedrijfstak van de Unie. (247) Bovendien beschikken de Chinese PET-producenten, zoals uiteengezet in overweging 213, niet alleen over een aanzienlijke reservecapaciteit, die de komende jaren naar verwachting nog verder zal groeien, maar is de Unie tijdens het onderzoektijdvak ook de aantrekkelijkste bestemming geweest voor de Chinese invoer met dumping, ten nadele van de bedrijfstak van de Unie, en zijn er geen andere derde landen die de Chinese reservecapaciteit voor PET zouden kunnen absorberen. (248) Onder verwijzing naar de redenering van de Commissie in de zaken siliciummangaan en styreenbutadieenstyreen voerde de CPCIF aan dat de winstgevendheid en de bezettingsgraad van de bedrijfstak van de Unie niet samenvielen in de tijd met de toename van de invoer met dumping uit de VRC — een argument waarmee ook Svepol kwam — en dat de toename van het marktaandeel van de invoer uit de VRC en het niveau van prijsonderbieding te beperkt waren om een wezenlijk effect op de bedrijfstak van de Unie te hebben. Op basis van een vergelijking tussen de cijfers van Eurostat over de invoerprijzen uit de VRC en de in de klacht gepresenteerde verkoopcijfers van de bedrijfstak van de Unie voerde de niet-verbonden importeur ook aan dat het niet zo kon zijn dat de bedrijfstak van de Unie door de invoer uit de VRC werd bedreigd als de prijzen van die invoer in werkelijkheid stegen en sinds september 2022 boven de verkoopprijzen van de bedrijfstak van de Unie lagen. (249) De Commissie stelde vast dat het productieniveau en de bezettingsgraad van de bedrijfstak van de Unie tijdens het onderzoektijdvak aanzienlijk daalden, vlak na een periode waarin de invoer uit de VRC aanzienlijk was toegenomen. De Chinese prijzen, die in de eerste drie kwartalen van het onderzoektijdvak onder de prijs van de bedrijfstak van de Unie en de prijs uit andere derde landen lagen, hebben de prijzen van de bedrijfstak van de Unie en derde landen in het laatste kwartaal van het onderzoektijdvak doen dalen tot het prijsniveau van de invoer uit de VRC in het voorgaande kwartaal, wat leidde tot een verliesgevend niveau voor de bedrijfstak van de Unie. Hieruit bleek dat de Chinese prijzen een negatief effect konden hebben op het prijsniveau op de markt van de Unie. Het argument werd derhalve afgewezen. (250) Daarom heeft de Commissie voorlopig geconcludeerd dat de invoer met dumping uit de VRC negatieve gevolgen had voor de situatie van de bedrijfstak van de Unie en een dreiging van aanmerkelijke schade voor de bedrijfstak van de Unie veroorzaakte. 6.2. Gevolgen van andere factoren (251) De Commissie heeft ook onderzocht of andere bekende factoren afzonderlijk dan wel gezamenlijk het oorzakelijk verband tussen de invoer met dumping en de voorlopig vastgestelde dreiging van schade zodanig kunnen verzwakken dat dit verband niet langer werkelijk en substantieel zou zijn. 6.2.1. Invoer door de klagers en de met de klagers verbonden ondernemingen (252) Unesda voerde aan dat de in de steekproef opgenomen producenten in de Unie NEO en Indorama PET uit de VRC hebben ingevoerd. De Commissie heeft inderdaad vastgesteld dat een deel van de invoer uit de VRC het werk was van de klagende ondernemingen, die in 2022 goed waren voor [15-25] % van de invoer uit de VRC en alleen al in het laatste kwartaal van 2022 voor [25-35] %. Zelfs bij de beoordeling van de ontwikkeling van de invoer zonder deze invoer vond in de beoordelingsperiode echter een aanzienlijke toename van de invoer uit de VRC plaats. Het bestaan van invoer door de klager heeft het oorzakelijk verband derhalve niet afgezwakt. 6.2.2. Het toegenomen gebruik van gerecycled PET door PET-gebruikers (253) Unesda voerde aan dat het beleid van de Europese Unie inzake afvalbeheer en vermindering van het gebruik van kunststoffen heeft geleid tot een toenemende vervanging van vPET door rPET (ondanks de systematisch hogere prijzen van rPET ten opzichte van vPET), wat heeft geleid tot een hoog gebruik van rPET. (254) Bij de analyse van de schade-indicatoren op een gedetailleerder niveau kan tijdens de beoordelingsperiode inderdaad een stijgende trend worden waargenomen bij de capaciteit, de productie en de verkoop van rPET. Deze stijging van ongeveer 250 000 ton bij de productie en ongeveer 200 000 ton bij de verkoop, goed voor ongeveer 20 % van de PET-capaciteit en -productie van de bedrijfstak van de Unie, vormde echter geen compensatie voor het verlies van productie aan de invoer met dumping uit de VRC en de stagnatie van de verkoop, zodat het oorzakelijk verband tussen de invoer met dumping uit de VRC en de dreiging van schade voor de bedrijfstak van de Unie niet werd afgezwakt. Bovendien heeft de klager gegevens verstrekt waaruit blijkt dat producenten van rPET hun productie na het OT hebben verminderd als gevolg van de lage prijzen van vPET op de markt van de Unie, die weer het gevolg waren van de invoer met dumping uit de VRC. 6.2.3. Invoer uit derde landen (255) CPCIF en Unesda voerden aan dat de omvang van de invoer uit Egypte, Turkije en Vietnam tijdens de beoordelingsperiode aanzienlijk is toegenomen, maar dat het invoervolume in het laatste kwartaal van het OT aanzienlijk is gedaald. De daling van de invoer uit de VRC in dit kwartaal was echter veel groter dan voor de andere derde landen. Voorts merkte CPCIF op dat de invoer uit India in de beoordelingsperiode aanzienlijk en stabiel bleef en dat de invoer uit Zuid-Korea in het laatste kwartaal van het OT toenam. Daarom voerde CPCIF aan dat de door de bedrijfstak van de Unie geleden schade wordt veroorzaakt door de invoer uit andere landen en niet door de invoer uit de VRC, met name omdat de invoer uit deze andere landen ook de prijzen van de bedrijfstak van de Unie in dezelfde mate onderbood als de invoer uit de VRC. Bovendien moet het douanerecht van 6,5 % dat wordt geheven op de invoer uit de VRC bij binnenkomst in de Unie in deze analyse worden meegenomen. (256) De hoeveelheden van de invoer uit andere derde landen hebben zich in de beoordelingsperiode als volgt ontwikkeld: Tabel 16 Invoer uit derde landen Land 2019 2020 2021 Onderzoektijdvak Egypte Volume (ton) 87 688 81 942 70 786 172 913 Index 100 93 81 197 Marktaandeel 2  % 2  % 2  % 4  % Gemiddelde prijs 997 794 1 020 1 474 Index 100 80 102 148 Turkije Volume (ton) 103 246 124 883 160 162 172 516 Index 100 121 155 167 Marktaandeel 3  % 3  % 4  % 4  % Gemiddelde prijs 1 033 787 940 1 443 Index 100 76 91 140 Vietnam Volume (ton) 77 961 92 359 91 709 156 003 Index 100 118 118 200 Marktaandeel 2  % 2  % 3  % 4  % Gemiddelde prijs 1 008 732 940 1 426 Index 100 73 93 141 Overige derde landen Volume (ton) 534 910 477 200 353 908 331 621 Index 100 89 66 62 Marktaandeel 14  % 13  % 10  % 9  % Gemiddelde prijs 998 756 925 1 458 Index 100 76 93 146 Totaal van alle derde landen behalve het betrokken land Volume (ton) 803 805 776 385 676 564 833 052 Index 100 97 84 104 Marktaandeel 21  % 20  % 19  % 21  % Gemiddelde prijs 1 003 762 940 1 451 Index 100 76 94 145 Bron: Eurostat. (257) Zoals blijkt uit de tabel in overweging 157, steeg de invoer uit de VRC tijdens de beoordelingsperiode met 58 %. Hoewel het groeipercentage voor Egypte, Turkije en Vietnam cumulatief gezien hoger lag, waren hun individuele invoercijfers in absolute zin veel lager dan de invoer uit de VRC. (258) Bovendien waren de gemiddelde prijzen van alle andere derde landen in het onderzoektijdvak hoger dan de prijs bij invoer uit de VRC en lagen zij rond de prijs van de bedrijfstak van de Unie. Cumulatief gezien lagen de prijzen van deze invoer boven de prijs van de bedrijfstak van de Unie. (259) Daarom heeft de Commissie voorlopig geconcludeerd dat, afgezien van het feit dat deze invoer niet plaatsvond tegen prijzen die lager waren dan de prijzen van de bedrijfstak van de Unie, de invoervolumes ook niet van een zodanige omvang waren dat zij het oorzakelijk verband tussen de invoer met dumping uit de VRC en de dreiging van schade voor de bedrijfstak van de Unie zouden verzwakken. 6.2.4. Uitvoerprestaties van de bedrijfstak van de Unie (260) De omvang van de uitvoer van de producenten in de Unie heeft zich in de beoordelingsperiode als volgt ontwikkeld: Tabel 17 Uitvoerprestaties van de in de steekproef opgenomen producenten in de Unie 2019 2020 2021 Onderzoektijdvak Uitvoervolume (ton) 228 466 260 053 333 941 291 338 Index 100 114 146 128 Gemiddelde prijs (EUR) 1 006 741 992 1 469 Index 100 74 99 146 Bron: Gecontroleerde gegevens uit de antwoorden op de vragenlijst. (261) De uitvoer van de bedrijfstak van de Unie steeg van 2019 tot 2021, waarna deze daalde, maar bleef aanzienlijk boven de hoeveelheid die aan het begin van de beoordelingsperiode werd verkocht. (262) De uitvoer maakte slechts een klein deel uit van de totale verkoop van de bedrijfstak van de Unie en vertegenwoordigde in 2019 tussen 7 % en 10 % van zijn productie. De gemiddelde verkoopprijs voor uitvoer volgde de schommelingen in de productiekosten van de bedrijfstak van de Unie. (263) Daarom heeft de Commissie voorlopig geconcludeerd dat de uitvoerprestaties van de bedrijfstak van de Unie het oorzakelijk verband tussen de invoer met dumping uit het betrokken land en de vastgestelde dreiging van schade niet hebben afgezwakt. 6.2.5. Kostenstijgingen van grondstoffen en energieprijzen (264) Unesda voerde aan dat de prijs van PET in de tweede helft van 2022 is beïnvloed door de energiecrisis die is ontstaan als gevolg van de oorlog van Rusland tegen Oekraïne. CPCIF voerde ook aan dat de stijging van de kosten van grondstoffen, energiekosten en de inflatiedruk factoren waren die schade toebrachten aan de bedrijfstak van de Unie, met het argument dat de daling van de winstgevendheid van de bedrijfstak van de Unie samenviel met een hoge inflatie als gevolg van de stijgende energiekosten. Als gevolg van de oorlog in Oekraïne zijn de aardolieprijzen in Europa aanzienlijk gestegen, wat van invloed is op de prijs van de grondstoffen paraxyleen, gezuiverd tereftaalzuur en mono-ethyleenglycol, terwijl de Chinese producenten van PET minder te lijden hadden onder de stijging van de energiekosten. (265) Zoals uiteengezet in overweging 184, vertoonden de productiekosten van de bedrijfstak van de Unie eerst een daling in 2020, waarna de kosten in het onderzoektijdvak aanzienlijk stegen. De bedrijfstak van de Unie kon zijn prijzen echter ook verhogen in overeenstemming met de stijging van de productiekosten gedurende het grootste deel van 2021 en het onderzoektijdvak. Bij de beoordeling van deze gegevens op kwartaalniveau voor het onderzoektijdvak is het duidelijk dat de bedrijfstak van de Unie zijn prijzen in het laatste kwartaal van het onderzoektijdvak moest verlagen tot onder zijn productiekosten als reactie op de oneerlijke concurrentie van de invoer met dumping. De kostenstijging heeft het oorzakelijk verband derhalve niet afgezwakt. 6.2.6. Stijging van de investeringskosten (266) CPCIF voerde aan dat de investeringscijfers van de bedrijfstak van de Unie in de beoordelingsperiode meer dan verviervoudigd waren vanwege een toename van het werkkapitaal als gevolg van hogere voorraden en om te voldoen aan de wettelijke verplichtingen uit hoofde van de richtlijn kunststoffen voor eenmalig gebruik. (267) Zoals uiteengezet in overweging 192, heeft de Commissie vastgesteld dat de investeringen inderdaad aanzienlijk zijn gestegen. In vergelijking met de verkoopwaarde op de markt van de Unie waren de investeringskosten echter beperkt en bedroegen zij nooit meer dan 2,1 % van de omzet voor de in de steekproef opgenomen producenten in de Unie. Bovendien werden de investeringen gedaan om de naleving van de bestaande regelgeving van de Unie te waarborgen, de installaties te onderhouden en de levensduur ervan te verlengen. Dit niveau van de investeringskosten kon derhalve geen afbreuk doen aan het oorzakelijk verband tussen de invoer met dumping uit de VRC en de vastgestelde dreiging van schade. 6.2.7. Aankoopvoorkeuren van afnemers (268) Svepol voerde aan dat de dalende productie- en verkoopvolumes een reactie waren op veranderingen in de aankoopvoorkeuren van de afnemers (waaronder de verschuiving van langetermijncontracten naar flexibelere spotcontracten) en een wijdverbreide vermindering van voorraden door de afnemers van PET. (269) De Commissie stelde vast dat het verbruik in de Unie in het laatste kwartaal van 2022 weliswaar tijdelijk daalde, maar in het OT in werkelijkheid is gestegen ten opzichte van het begin van de beoordelingsperiode, en ook in het eerste kwartaal van 2023 op het gemiddelde kwartaalniveau van het OT is gebleven (zie tabel 3 en tabel 14). Daarom is de vermeende vermindering van voorraden door afnemers niet naar behoren onderbouwd. Bovendien kan een mogelijke verandering in de voorkeuren op het gebied van de aankoopvoorwaarden op zichzelf niet worden beschouwd als een factor die automatisch zou moeten leiden tot een daling van de productie of de verkoop van de producenten in de Unie. Uit het onderzoek is namelijk voorlopig gebleken dat de invoer uit de VRC plaatsvond op basis van spotcontracten, terwijl de bedrijfstak van de Unie zijn producten in het verleden voornamelijk op basis van langetermijncontracten verkocht. De invoer uit de VRC vond echter plaats tegen dumpingprijzen die de bedrijfstak van de Unie onderboden, wat ertoe zou kunnen leiden dat deze verschuiving van langetermijncontracten naar spotcontracten mogelijk zelfs nog wordt versneld. Het verschil in koopcontracten heeft het oorzakelijk verband tussen de invoer met dumping uit de VRC en de vastgestelde dreiging van schade mogelijk dus versterkt. 6.2.8. Conclusie inzake oorzakelijk verband (270) De Commissie heeft onderscheid gemaakt tussen en afzonderlijk gekeken naar de gevolgen van alle bekende factoren voor de situatie van de bedrijfstak van de Unie en de schadelijke effecten van de invoer met dumping. Het effect van deze andere factoren op de negatieve ontwikkelingen van de bedrijfstak van de Unie was echter slechts beperkt, zo niet onbestaande. (271) Op basis van het voorgaande heeft de Commissie voorlopig geconcludeerd dat de invoer met dumping uit de VRC heeft geleid tot een dreiging van aanmerkelijke schade voor de bedrijfstak van de Unie en dat de andere factoren, ongeacht of ze individueel dan wel collectief werden beschouwd, geen afbreuk deden aan het causale verband tussen de invoer met dumping en de aanmerkelijke schade. 7. NIVEAU VAN DE MAATREGELEN (272) Om het niveau van de maatregelen te bepalen, heeft de Commissie beoordeeld of een recht lager dan de dumpingmarge toereikend zou zijn om de door de invoer met dumping jegens de bedrijfstak van de Unie veroorzaakte schade op te heffen. 7.1. Schademarge (273) De schade zou worden opgeheven indien de bedrijfstak van de Unie een nagestreefde winst zou kunnen behalen door te verkopen tegen een richtprijs in de zin van artikel 7, lid 2 quater en lid 2 quinquies, van de basisverordening. (274) Overeenkomstig artikel 7, lid 2 quater, van de basisverordening hield de Commissie bij de bepaling van de nagestreefde winst rekening met de volgende factoren: de mate van winstgevendheid vóór de toename van de invoer uit de VRC, de mate van winstgevendheid die vereist is ter dekking van alle kosten en investeringen, de kosten voor onderzoek en ontwikkeling (“O&O”) en innovatie, alsmede de onder normale mededingingsvoorwaarden te verwachten mate van winstgevendheid. Deze winstmarge mag niet lager zijn dan 6 %. (275) De winst bedroeg in de eerste twee jaar van de beoordelingsperiode minder dan 6 % (in 2019 of 2020) en de marktomstandigheden waren in 2021 abnormaal als gevolg van de COVID-19-pandemie in combinatie met een ongekende stijging van de transportkosten, die leidde tot een algemene daling van de invoer uit derde landen in 2021. Geen van deze jaren zou derhalve in aanmerking kunnen worden genomen met het oog op de vaststelling van een nagestreefde winst overeenkomstig artikel 7, lid 2 quater, van de basisverordening. Bovendien heeft geen van de in de steekproef opgenomen producenten in de Unie een met bewijsmateriaal onderbouwde opmerking betreffende gederfde investeringen of O&O- en innovatiekosten ingediend. In het licht van die feiten ging de Commissie uit van de minimale nagestreefde winst van 6 %, die bij de feitelijke productiekosten van de bedrijfstak van de Unie is opgeteld om de geen schadeveroorzakende prijs vast te stellen. (276) Aangezien er geen gemotiveerde opmerkingen overeenkomstig artikel 7, lid 2 quinquies, zijn ingediend met betrekking tot de huidige of toekomstige kosten die voortvloeien uit de multilaterale milieuovereenkomsten en de bijbehorende protocollen of de vermelde IAO-verdragen, zijn er geen verdere kosten opgeteld bij de aldus vastgestelde geen schadeveroorzakende prijs. (277) De Commissie bepaalde vervolgens het niveau van de schademarge aan de hand van een vergelijking van de gewogen gemiddelde invoerprijs van de individuele in de steekproef opgenomen medewerkende producenten-exporteurs in de VRC, zoals vastgesteld voor de berekening van de prijsonderbieding, met de gewogen gemiddelde, geen schade veroorzakende prijs van het soortgelijke product dat gedurende het onderzoektijdvak door de in de steekproef opgenomen producenten in de Unie op de markt van de Unie werd verkocht. Het verschil dat deze vergelijking opleverde, werd uitgedrukt als percentage van de gewogen gemiddelde cif-waarde bij invoer. (278) Svepol stelde voor om, indien de Commissie rechten zou instellen, de werkelijke prijzen en winst van de producenten in de Unie in de tweede helft van 2022 te gebruiken om de schademarge vast te stellen, aangezien de verkoopprijzen van de bedrijfstak van de Unie in 2022 niet werden gedrukt of negatief werden beïnvloed. Er wordt opgemerkt dat 2022 het jaar was waarin de invoer uit de VRC aanzienlijk toenam, zodat de winst van de producenten in de Unie in het onderzoektijdvak of in enige periode binnen 2022 niet passend werd geacht om als nagestreefde winst te worden gebruikt. (279) De schademarge voor “andere medewerkende ondernemingen” en voor “alle andere ondernemingen” wordt op dezelfde manier vastgesteld als de dumpingmarge voor deze ondernemingen (zie punt 3.5). Onderneming Dumpingmarge Schademarge Sanfame Group: — Jiangsu Hailun Petrochemical Co., Ltd — Jiangsu Xingye Plastics Co., Ltd — Jiangyin Xingu New Material Co., Ltd — Jiangyin Xingtai New Material Co., Ltd 16,0  % 6,6  % Wankai New Materials Group: — Wankai New Materials Co., Ltd — Chongqing Wankai New Materials Technology Co. Ltd 22,6  % 10,7  % China Resources Chemical Innovative Materials Group: — China Resources Chemical Innovative Materials Co., Ltd — Zhuhai China Resources Chemical Innovative Materials Co., Ltd 17,2  % 21,2  % Andere medewerkende ondernemingen 19,7  % 11,1  % Alle andere ondernemingen 24,2  % 27,5  % 7.2. Conclusie inzake het niveau van de maatregelen (280) Na bovenstaande beoordeling moeten de voorlopige antidumpingrechten overeenkomstig artikel 7, lid 2, van de basisverordening als volgt worden vastgesteld: Onderneming Voorlopig antidumpingrecht Sanfame Group: — Jiangsu Hailun Petrochemical Co., Ltd — Jiangsu Xingye Plastics Co., Ltd — Jiangyin Xingu New Material Co., Ltd — Jiangyin Xingtai New Material Co., Ltd 6,6  % Wankai New Materials Group: — Wankai New Materials Co., Ltd — Chongqing Wankai New Materials Technology Co. Ltd 10,7  % China Resources Chemical Innovative Materials Group: — China Resources Chemical Innovative Materials Co., Ltd — Zhuhai China Resources Chemical Innovative Materials Co., Ltd 17,2  % Andere medewerkende ondernemingen 11,1  % Alle andere ondernemingen 24,2  % 8. BELANG VAN DE UNIE (281) De Commissie heeft onderzocht of de instelling van maatregelen, ondanks de vaststelling van schadeveroorzakende dumping, niet in strijd zou zijn met het belang van de Unie in de zin van artikel 21 van de basisverordening. Het belang van de Unie werd vastgesteld aan de hand van een afweging van alle belangen van de betrokkenen, met inbegrip van die van de bedrijfstak van de Unie, de importeurs, gebruikers en consumenten. 8.1. Belang van de bedrijfstak van de Unie (282) In de hele Unie zijn er ongeveer 60 ondernemingen die PET produceren, en zo werk bieden aan ongeveer 1 500 personeelsleden. 16 producenten hebben aan het onderzoek meegewerkt. Geen van de bekende producenten had bezwaar tegen de inleiding van het onderzoek. Zoals hierboven bij de analyse van de schade-indicatoren is aangetoond, vertoonde de bedrijfstak van de Unie aan het einde van het onderzoektijdvak een dalende trend. In het bijzonder de schade-indicatoren die verband houden met de financiële prestaties van de in de steekproef opgenomen producenten in de Unie, zoals de winstgevendheid, gingen sterk achteruit. De situatie van de bedrijfstak van de Unie verslechterde aan het eind van het onderzoektijdvak en werd negatief beïnvloed door de invoer met dumping uit de VRC, waardoor aan het einde van het onderzoektijdvak schade dreigde te ontstaan. (283) Verwacht wordt dat de instelling van voorlopige antidumpingrechten zal leiden tot een herstel van eerlijke handelsvoorwaarden op de markt van de Unie en zo een einde zal maken aan de neerwaartse prijsdruk en de bedrijfstak van de Unie in staat zal stellen te herstellen. Dit zou leiden tot een verbetering van de winstgevendheid van de bedrijfstak van de Unie. Zonder maatregelen is het zeer waarschijnlijk dat de dreiging van schade werkelijkheid zal worden en dat de economische situatie van de bedrijfstak van de Unie verder zal verslechteren, met de stillegging of sluiting van fabrieken van de bedrijfstak van de Unie als gevolg. (284) Derhalve concludeerde de Commissie in deze fase dat de instelling van antidumpingrechten in het belang van de bedrijfstak van de Unie zou zijn. 8.2. Belang van gebruikers en niet-verbonden importeurs (285) Een niet-verbonden importeur (Svepol) en een aantal grote verwerkende bedrijven zoals Danone, Nestlé Waters, Coca-Cola en Refresco, alsmede verenigingen zoals Soft Drinks Europe (Unesda) en Natural Mineral Waters Europe (NWME), hebben zich gemeld en aan dit onderzoek meegewerkt. Unesda vertegenwoordigt belangrijke zakelijke gebruikers, nationale frisdrankproducenten, bottelaars en distributeurs, terwijl NWME spreekt voor de producenten van natuurlijk mineraalwater. Svepol en vier groepen gebruikers (Refresco, Danone, Nestlé en Retal) hebben de vragenlijst van de Commissie gestructureerd beantwoord (in dit stadium gecontroleerd voor Svepol). Bovendien hebben meer dan dertig andere verwerkende bedrijven (voornamelijk bottelaars) en nationale verenigingen uit Oostenrijk, Bulgarije, Duitsland, Frankrijk, Italië, Spanje en Polen zich gemeld, waarbij zij opmerkingen hebben ingediend en bezwaar hebben gemaakt tegen de mogelijke rechten op PET-invoer. (286) De PET-bottelindustrie is aanzienlijk in termen van werkgelegenheid, met meer dan 300 000 directe banen op 1 000 bottelplaatsen. Het is belangrijk om op te merken dat de meeste van deze ondernemingen kleine en middelgrote ondernemingen (“kmo’s”) zijn, die vaak minder dan vijftig mensen in dienst hebben. Veel van de gebruikers beweerden dat zij al met krappe marges werken en te maken krijgen met stijgende kosten als gevolg van de regelgevingsmaatregelen van de EU inzake kunststofproducten voor eenmalig gebruik en andere verpakkingsverplichtingen. Zij voerden verder aan dat PET een product is dat niet in voldoende hoeveelheden in de Unie wordt geproduceerd, waardoor de invoer een essentieel onderdeel van het verbruik in de Unie is. (287) Voorts voerden de verwerkende bedrijven en Svepol (importeur) aan dat het instellen van antidumpingmaatregelen ten aanzien van PET-invoer uit de VRC op verschillende manieren nadelige gevolgen zou hebben voor deze Europese bedrijven, zoals hieronder wordt uiteengezet. 8.2.1. Hogere vPET-prijzen (288) De gebruikers voerden aan dat de maatregelen de prijzen van vPET waarschijnlijk zullen doen stijgen. Dit blijkt bijvoorbeeld uit de Verenigde Staten, waar de PET-prijzen aanzienlijk hoger liggen dan in landen met lagere of geen rechten, zoals de Unie of Zuid-Korea. Dit zou gevolgen hebben voor kmo’s die deze hogere kosten niet gemakkelijk aan hun klanten kunnen doorberekenen, hetgeen de drankenindustrie, waar PET een belangrijke kostencomponent is, in de weg staat. De gebruikers hebben aangegeven (zonder verdere onderbouwing) dat de prijs van PET op het eindproduct varieert van 8 tot 15 % en dat een prijsstijging niet volledig aan de afnemers kan worden doorberekend. 8.2.2. Tragere overgang naar rPET (289) De frisdrankenindustrie voerde aan dat zij probeert over te schakelen van vPET naar rPET, wat momenteel duurder is. Hogere vPET-prijzen kunnen deze overgang vertragen, waardoor de duurzaamheidsinitiatieven van de bedrijfstak worden ondermijnd. 8.2.3. Bezorgdheid over marktdominantie (290) Verscheidene gebruikers voerden aan dat antidumpingmaatregelen ten aanzien van PET-invoer uit de VRC de controle van de producent in de Unie Indorama op de PET-markt verder zouden consolideren, mede gezien het feit dat Indorama eigenaar is van PET-productiefaciliteiten in Turkije en Egypte, de volgende belangrijke PET-exporteurs naar de Unie, en voerden aan dat een dergelijke marktconstellatie negatieve gevolgen zou kunnen hebben voor de mededinging en mogelijk niet in overeenstemming zou zijn met de bredere belangen van de Unie. 8.2.4. Analyse van de gevolgen van de maatregelen voor gebruikers en niet-verbonden importeurs (291) Hoewel de antidumpingmaatregelen de PET-prijs waarschijnlijk zullen verhogen en negatieve gevolgen zullen hebben voor de verwerkende ondernemingen en de eindgebruikers van PET-verpakte producten, zou dit niet noodzakelijkerwijs leiden tot banenverlies bij PET-gebruikers, aangezien de PET-kosten tot 15 % van de prijzen van het eindproduct uitmaken. Bovendien blijkt uit het beschikbare bewijsmateriaal dat niet alleen de PET-productiefaciliteiten bij de producenten in de Unie volledig worden benut, maar dat ook tal van andere landen, zoals Turkije, Egypte en Vietnam, de capaciteit hebben om PET aan de verwerkende ondernemingen in de Unie te leveren. 8.3. De ambitie van de EU voor duurzame kunststoffen (292) De Europese Unie heeft in 2015, in het kader van haar toezegging om verontreiniging en kunststoffen voor eenmalig gebruik tegen te gaan, het EU-actieplan voor de circulaire economie aangenomen. Dit plan merkte kunststoffen aan als een prioriteit, gericht op strategieën die rekening houden met de gehele levenscyclus van kunststoffen. PET, een volledig recycleerbaar plastic, speelt een voortrekkersrol bij deze inspanningen. In 2016 werd 72,7 % van het kunststofafval in de Unie ingezameld, maar slechts 31,1 % werd gerecycled, wat het belang van zuivere kunststoffen zoals PET onderstreept. 8.4. Uitdagingen met betrekking tot rPET (293) In de richtlijn van de Unie betreffende kunststoffen voor eenmalig gebruik zijn ambitieuze recyclingdoelstellingen voor het komende decennium vastgesteld, die de PET-producenten in de Unie ertoe aanzetten te investeren in rPET-technologieën. Deze vooruitgang wordt echter bedreigd door de instroom van met dumping uit de VRC ingevoerd vPET. Deze invoer met dumping heeft het in Europa geproduceerde rPET minder concurrerend gemaakt, wat heeft geleid tot een verschuiving naar vPET, vooral wanneer de energiekosten voor de rPET-productie hoog zijn. De invoer met dumping kan de innovatie en de opbouw van productiecapaciteit voor rPET belemmeren en de recyclingkringloop van PET — die essentieel is voor de doelstellingen van de Unie op het gebied van koolstofreductie en recycling — verzwakken. 8.5. Conclusie inzake belang van de Unie (294) De rechten (zie punt 9) worden bovendien vastgesteld op een niveau dat de invoer van Chinees PET tegen eerlijke prijzen mogelijk maakt. (295) De inzet van de Unie voor milieubescherming, zoals blijkt uit de richtlijn kunststoffen voor eenmalig gebruik, benadrukt de nadruk op investeringen in recycling, zou mogelijk worden belemmerd door goedkoop vPET. (296) Over het algemeen wordt voorlopig vastgesteld dat de voordelen van de maatregelen zwaarder wegen dan de mogelijke negatieve gevolgen voor importeurs, gebruikers en consumenten. (297) Op basis van het bovenstaande is de Commissie tot de conclusie gekomen dat er in dit stadium van het onderzoek geen dwingende redenen zijn om aan te nemen dat het niet in het belang van de Unie zou zijn om maatregelen in te stellen ten aanzien van de invoer van PET van oorsprong uit de VRC. 9. VOORLOPIGE ANTIDUMPINGMAATREGELEN (298) Op basis van de conclusies van de Commissie inzake dumping, schade, oorzakelijk verband, hoogte van de maatregelen en belang van de Unie moeten voorlopige maatregelen worden genomen om te voorkomen dat de onmiddellijke dreiging van aanmerkelijke schade voor de bedrijfstak van de Unie als gevolg van de invoer met dumping uitmondt in werkelijke schade. (299) Er moeten voorlopige antidumpingmaatregelen worden ingesteld op PET van oorsprong uit de VRC, in overeenstemming met de regel van het laagste recht uit artikel 7, lid 2, van de basisverordening. De Commissie heeft de schademarges en de dumpingmarges in overweging 280 vergeleken. Het bedrag van de rechten werd vastgesteld op het niveau van de dumpingmarge, of van de schademarge indien deze lager is. (300) Gelet op het voorgaande moeten de voorlopige antidumpingrechten, uitgedrukt in cif-prijs grens Unie, vóór inklaring, worden vastgesteld als volgt: Onderneming Voorlopig antidumpingrecht Sanfame Group: — Jiangsu Hailun Petrochemical Co., Ltd — Jiangsu Xingye Plastics Co., Ltd — Jiangyin Xingu New Material Co., Ltd — Jiangyin Xingtai New Material Co., Ltd 6,6  % Wankai New Materials Group: — Wankai New Materials Co., Ltd — Chongqing Wankai New Materials Technology Co. Ltd 10,7  % China Resources Chemical Innovative Materials Group: — China Resources Chemical Innovative Materials Co., Ltd — Zhuhai China Resources Chemical Innovative Materials Co., Ltd 17,2  % Andere medewerkende ondernemingen 11,1  % Alle andere ondernemingen 24,2  % (301) De bij deze verordening voor de afzonderlijke ondernemingen vastgestelde individuele antidumpingrechten zijn gebaseerd op de bevindingen van dit onderzoek. Zij weerspiegelen dan ook de situatie die bij het onderzoek voor die ondernemingen werd geconstateerd. Deze rechten zijn uitsluitend van toepassing op de invoer van het betrokken product van oorsprong uit het betrokken land en vervaardigd door de genoemde rechtspersonen. Op de invoer van het betrokken product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die aan de specifiek genoemde ondernemingen zijn verbonden, is het recht van toepassing dat voor “alle andere ondernemingen” geldt. Zij mogen niet worden onderworpen aan de individuele antidumpingrechten. (302) Om het risico op ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De ondernemingen met individuele antidumpingrechten moeten een geldige handelsfactuur overleggen aan de douaneautoriteiten van de lidstaten. De factuur moet voldoen aan de in artikel 1, lid 3, van deze verordening vastgestelde vereisten. Invoer die niet van een dergelijke factuur vergezeld gaat, wordt onderworpen aan het antidumpingrecht dat van toepassing is op “alle andere ondernemingen”. (303) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle vereisten van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het lagere recht vervolgens terecht wordt toegepast, in overeenstemming met de douanewetgeving. (304) Indien het volume van de uitvoer door een van de ondernemingen die een lager individueel recht genieten, na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van maatregelen worden geopend. Hierbij kan onder meer worden onderzocht of het nodig is een individueel recht of individuele rechten in te trekken en in plaats daarvan het voor het gehele land geldende recht in te stellen. 10. INFORMATIE OVER VOORLOPIGE MAATREGELEN (305) Overeenkomstig artikel 19 bis van de basisverordening heeft de Commissie de belanghebbenden op de hoogte gesteld van de voorgenomen instelling van voorlopige rechten. Deze informatie is ook openbaar gemaakt op de website van DG Handel. Belanghebbenden kregen drie werkdagen de tijd om opmerkingen in te dienen over de juistheid van de berekeningen die specifiek aan hen zijn meegedeeld. (306) De Commissie heeft geen opmerkingen over de juistheid van de berekeningen ontvangen. 11. SLOTBEPALINGEN (307) Met het oog op een behoorlijk bestuur nodigt de Commissie de belanghebbenden uit schriftelijk te reageren en/of binnen een vaste termijn een hoorzitting met de Commissie en/of de raadadviseur-auditeur in handelsprocedures aan te vragen. (308) De bevindingen betreffende de instelling van voorlopige rechten zijn voorlopig en kunnen in het definitieve stadium van het onderzoek worden gewijzigd, HEEFT DE VOLGENDE VERORDENING VASTGESTELD: Artikel 1 1.   Er wordt een voorlopig antidumpingrecht ingesteld op de invoer van polyethyleentereftalaat (“PET”) met een viscositeit van 78 ml/g of meer volgens ISO-norm 1628-5, momenteel ingedeeld onder GN-code 3907 61 00, van oorsprong uit de Volksrepubliek China. 2.   Het voorlopige antidumpingrecht dat van toepassing is op de nettoprijs, franco grens Unie, vóór inklaring, van het in lid 1 omschreven en door de hieronder vermelde ondernemingen vervaardigde product is als volgt: Onderneming Voorlopig antidumpingrecht Aanvullende Taric-code Sanfame Group: — Jiangsu Hailun Petrochemical Co., Ltd — Jiangsu Xingye Plastics Co., Ltd — Jiangyin Xingu New Material Co., Ltd — Jiangyin Xingtai New Material Co., Ltd 6,6  % 899V Wankai New Materials Group: — Wankai New Materials Co., Ltd — Chongqing Wankai New Materials Technology Co. Ltd 10,7  % 899W China Resources Chemical Innovative Materials Group: — China Resources Chemical Innovative Materials Co., Ltd — Zhuhai China Resources Chemical Innovative Materials Co., Ltd 17,2  % 899X Andere medewerkende ondernemingen 11,1  % Zie bijlage Alle andere ondernemingen 24,2  % 8999 3.   De individuele rechten die zijn vastgesteld voor de in lid 2 vermelde ondernemingen, zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die als volgt luidt: “Ondergetekende verklaart dat de (hoeveelheid) (betrokken product) die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in (betrokken land). Ondergetekende verklaart dat de in deze factuur verstrekte informatie juist en volledig is.” Als een dergelijke factuur niet wordt overgelegd, wordt het recht toegepast dat voor “alle andere ondernemingen” geldt. 4.   Bij het in het vrije verkeer brengen in de Unie van het in lid 1 genoemde product wordt een zekerheid gesteld die gelijk is aan het bedrag van het voorlopige recht. 5.   Tenzij anders vermeld, zijn de geldende bepalingen inzake douanerechten van toepassing. Artikel 2 1.   Belanghebbenden moeten hun schriftelijke opmerkingen inzake deze verordening binnen 15 kalenderdagen na de datum van inwerkingtreding van deze verordening bij de Commissie indienen. 2.   Belanghebbenden die om een hoorzitting bij de Commissie willen verzoeken, moeten dit binnen vijf kalenderdagen na de datum van inwerkingtreding van deze verordening doen. 3.   Belanghebbenden die willen worden gehoord door de raadadviseur-auditeur in handelsprocedures, kunnen binnen vijf kalenderdagen na de datum van inwerkingtreding van deze verordening hiertoe een verzoek indienen. De raadadviseur-auditeur kan buiten deze termijn ingediende verzoeken beoordelen en kan in voorkomend geval besluiten die verzoeken te aanvaarden. Artikel 3 Deze verordening treedt in werking op de dag na die van de bekendmaking ervan in het Publicatieblad van de Europese Unie . Artikel 1 is gedurende een periode van zes maanden van toepassing. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 27 november 2023. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 . ( 2 ) Bericht van inleiding van een antidumpingprocedure betreffende de invoer van bepaalde soorten polyethyleentereftalaat (“PET”) van oorsprong uit de Volksrepubliek China ( PB C 115 van 30.3.2023, blz. 5 ). ( 3 ) https://tron.trade.ec.europa.eu/investigations/case-view?caseId=2661 ( 4 ) Werkdocument van de diensten van de Commissie “Significant Distortions in the Economy of the People’s Republic of China for the purposes of Trade Defence Investigations” (Aanzienlijke verstoringen van betekenis in de economie van de Volksrepubliek China in het kader van handelsbeschermingsonderzoeken), 20 december 2017, SWD(2017) 483 final/2. ( 5 ) Rapport — hoofdstuk 2, blz. 6-7. ( 6 ) Rapport — hoofdstuk 2, blz. 10. ( 7 ) Beschikbaar op: Constitution of the People’s Republic of China (npc.gov.cn) (geraadpleegd op 12 september 2023). ( 8 ) Rapport — hoofdstuk 2, blz. 20-21. ( 9 ) Rapport — hoofdstuk 3, blz. 41, 73-74. ( 10 ) Rapport — hoofdstuk 6, blz. 120-121. ( 11 ) Rapport — hoofdstuk 6, blz. 122-135. ( 12 ) Rapport — hoofdstuk 7, blz. 167-168. ( 13 ) Rapport — hoofdstuk 8, blz. 169-170, 200-201. ( 14 ) Rapport — hoofdstuk 2, blz. 15-16, rapport — hoofdstuk 4, blz. 50, blz. 84, rapport — hoofdstuk 5, blz. 108-109. ( 15 ) Zie: http://file.finance.sina.com.cn/211.154.219.97:9494/MRGG/CNSESZ_STOCK/2023/2023-4/2023-04-25/9052858.PDF (geraadpleegd op 12 oktober 2023). ( 16 ) Zie: http://en.sasac.gov.cn/ ( 17 ) Zie bijvoorbeeld artikel 33 van de statuten van de CCP, artikel 19 van de Chinese vennootschapswet en de richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren (zie hieronder voor een volledige verwijzing). ( 18 ) Zie: http://www.cpcif.org.cn/detail/40288043661e27fb01661e386a3f0001?e=1 (geraadpleegd op 12 september 2023). ( 19 ) Zie: http://www.ccema.org.cn/wzsy (geraadpleegd op 12 september 2023). ( 20 ) Zie: http://www.ccema.org.cn/xhzc (geraadpleegd op 12 september 2023). ( 21 ) Rapport — hoofdstuk 5, blz. 100-101. ( 22 ) Rapport — hoofdstuk 2, blz. 26. ( 23 ) Zie bijvoorbeeld: Blanchette, J. — Xi’s Gamble: The Race to Consolidate Power and Stave off Disaster” (Xi’s gok: de race om de macht te consolideren en een ramp af te wenden), Foreign Affairs, deel 100, nummer 4, juli/augustus 2021, blz. 10-19. ( 24 ) Rapport — hoofdstuk 2, blz. 31-32. ( 25 ) Beschikbaar op: https://www.reuters.com/article/us-china-congress-companies-idUSKCN1B40JU (geraadpleegd op 12 oktober 2023). ( 26 ) Beschikbaar op: www.gov.cn/zhengce/2020-09/15/content_5543685.htm (geraadpleegd op 12 september 2023). ( 27 ) “Chinese Communist Party asserts greater control over private enterprise” (Chinese Communistische Partij vergroot controle over particuliere ondernemingen), beschikbaar op: https://on.ft.com/3mYxP4j (geraadpleegd op 12 oktober 2023). ( 28 ) Zie: http://www.fl.gov.cn/zwxx_206/ywdt/202307/t20230703_12113878.html (geraadpleegd op 12 oktober 2023). ( 29 ) Zie: http://www.sinopec.com/listco/Resource/Pdf/2023032507.pdf, blz. 26 (geraadpleegd op 12 september 2023). ( 30 ) Zie: http://www.sinopecgroup.com/group/gywm/ddjs.shtml http://jscc.sinopec.com/jscc/about_us/teammanagement/ (geraadpleegd op 12 september 2023). ( 31 ) Rapport — hoofdstukken 14.1, 14.2 en 14.3. ( 32 ) Rapport — hoofdstuk 4, blz. 41, 42 en 83. ( 33 ) Zie blz. 145 en 147 van de routekaart Made in China 2025, beschikbaar op: https://www.cae.cn/cae/html/files/2015-10/29/20151029105822561730637.pdf (geraadpleegd op 12 oktober 2023). ( 34 ) Zie blz. 44 en 47 van de Catalogus met richtsnoeren voor de structurele aanpassing van de industrie 2019, beschikbaar op: https://www.gov.cn/xinwen/2019-11/06/5449193/files/26c9d25f713f4ed5b8dc51ae40ef37af.pdf (geraadpleegd op 12 oktober 2023). ( 35 ) Ibid. blz. 115. ( 36 ) 14e vijfjarenplan voor grondstoffen, afdelingen IV.2 en VIII.1. Beschikbaar op: https://www.miit.gov.cn/zwgk/zcwj/wjfb/tz/art/2021/art_2960538d19e34c66a5eb8d01b74cbb20.html (geraadpleegd op 12 september 2023). ( 37 ) Leidraad voor de bevordering van de hoogwaardige ontwikkeling van de petrochemische en chemische industrie 2022/34, beschikbaar op: https://www.miit.gov.cn/zwgk/zcwj/wjfb/yj/art/2022/art_4ef438217a4548cb98c2d7f4f091d72e.html (geraadpleegd op 22 oktober 2023). ( 38 ) Zie: http://gxt.shandong.gov.cn/module/download/downfile.jsp?classid=0&filename=17e54531cb74483596b5cca1a40ec8d8.pdf (geraadpleegd op 12 september 2023). ( 39 ) Zie: http://gxt.jiangsu.gov.cn/art/2021/9/3/art_6197_10099378.html (geraadpleegd op 12 september 2023). ( 40 ) Zie: http://www.qg.gov.cn/zwgk/zcfg/sjfgwj/202208/t20220829_2769471.htm (geraadpleegd op 12 oktober 2023). ( 41 ) Rapport — hoofdstuk 6, blz. 138-149. ( 42 ) Rapport — hoofdstuk 9, blz. 216. ( 43 ) Rapport — hoofdstuk 9, blz. 213-215. ( 44 ) Rapport — hoofdstuk 9, blz. 209-211. ( 45 ) Rapport — hoofdstuk 13, blz. 332-337. ( 46 ) Rapport — hoofdstuk 13, blz. 336. ( 47 ) Rapport — hoofdstuk 13, blz. 337-341. ( 48 ) Rapport — hoofdstuk 6, blz. 114-117. ( 49 ) Rapport — hoofdstuk 6, blz. 119. ( 50 ) Rapport — hoofdstuk 6, blz. 120. ( 51 ) Rapport — hoofdstuk 6, blz. 121-122, 126-128, 133-135. ( 52 ) Zie: Uitvoeringsverordening (EU) 2021/328 van de Commissie van 24 februari 2021 tot instelling van een definitief compenserend recht op continuglasvezelproducten van oorsprong uit de Volksrepubliek China naar aanleiding van een nieuw onderzoek in verband met het vervallen van de maatregelen op grond van artikel 18 van Verordening (EU) 2016/1037 van het Europees Parlement en de Raad ( PB L 65 van 25.2.2021, blz. 1 ), overwegingen 71 tot en met 75, en Uitvoeringsverordening (EU) 2021/2287 van de Commissie van 17 december 2021 tot instelling van definitieve compenserende rechten op aluminium converter foil van oorsprong uit de Volksrepubliek China en tot wijziging van Uitvoeringsverordening (EU) 2021/2170 tot instelling van definitieve antidumpingrechten op aluminium converter foil van oorsprong uit de Volksrepubliek China ( PB L 458 van 22.12.2021, blz. 344 ), overwegingen 151 tot en met 188. ( 53 ) Zie het officiële beleidsdocument van de China Banking and Insurance Regulatory Commission (CBIRC) van 28 augustus 2020: Three-year action plan for improving corporate governance of the banking and insurance sectors (2020 - 2022 ) (Driejarig actieplan ter verbetering van de corporate governance in de bank- en verzekeringssectoren (2020-2022)), beschikbaar op: http://www.cbirc.gov.cn/cn/view/pages/ItemDetail.html?docId=925393&itemId=928 (geraadpleegd op 22 maart 2023). In het plan wordt opgedragen “verder te handelen in de geest van de keynotespeech van secretaris-generaal Xi Jinping over de te boeken vooruitgang bij de hervorming van de corporate governance in de financiële sector”. Bovendien is afdeling II van het plan gericht op het bevorderen van de organische integratie van de partijleiding in corporate governance: “Xij laten de integratie van het leiderschap van de Partij in het ondernemingsbestuur systematischer, gestandaardiseerder en meer op basis van procedures verlopen […] Belangrijke operationele en beheersaangelegenheden moeten door het partijcomité zijn besproken voordat de raad van bestuur of de directie hierover een besluit neemt.” ( 54 ) Zie de mededeling van de CBIRC over de methode voor de beoordeling van de prestaties van commerciële banken, gepubliceerd op 15 december 2020, http://jrs.mof.gov.cn/gongzuotongzhi/202101/t20210104_3638904.htm (geraadpleegd op 22 maart 2023). ( 55 ) Zie IMF Working Paper “Resolving China’s Corporate Debt Problem”, door Wojciech Maliszewski, Serkan Arslanalp, John Caparusso, José Garrido, Si Guo, Joong Shik Kang, W. Raphael Lam, T. Daniel Law, Wei Liao, Nadia Rendak, Philippe Wingender, Jiangyan, oktober 2016, WP/16/203. ( 56 ) Rapport — hoofdstuk 6, blz. 121-122, 126-128, 133-135. ( 57 ) Zie OESO (2019), OECD Economic Surveys: China 2019, OECD Publishing, Parijs, blz. 29, beschikbaar op: https://doi.org/10.1787/eco_surveys-chn-2019-en (geraadpleegd op 12 september 2023). ( 58 ) Zie: http://www.gov.cn/xinwen/2020-04/20/content_5504241.htm (geraadpleegd op 12 september 2023). ( 59 ) World Bank Open Data — Upper Middle Income, https://data.worldbank.org/income-level/uppermiddle-income ( 60 ) Verordening (EU) 2015/755 van het Europees Parlement en de Raad van 29 april 2015 betreffende de gemeenschappelijke regeling voor de invoer uit bepaalde derde landen ( PB L 123 van 19.5.2015, blz. 33 . ( 61 ) Global Trade Atlas, http://www.gtis.com/gta/secure/default.cfm ( 62 ) https://www.dosm.gov.my/portal-main/home ( 63 ) https://www.st.gov.my/en/ ( 64 ) Global Trade Atlas, http://www.gtis.com/gta/secure/default.cfm ( 65 ) Departement Statistiek van het Ministerie van Economische Zaken van de Maleisische overheid, https://www.dosm.gov.my/portal-main/landingv2 ( 66 ) Tenaga Nasional Berhad, prijzen en tarieven voor industriële gebruikers, https://www.tnb.com.my/commercial-industrial/pricing-tariffs1 ( 67 ) Suruhanjaya Tenaga, https://www.st.gov.my/en/ ( 68 ) Volgens artikel 2, lid 7, van de basisverordening kunnen de binnenlandse prijzen in die landen niet worden gebruikt voor de vaststelling van de normale waarde. ( 69 ) https://www.dosm.gov.my/portal-main/home ( 70 ) https://www.dosm.gov.my/portal-main/release-content/3ea8a244-81c4-11ed-96a6-1866daa77ef9 ( 71 ) Statistieken over de arbeidstijd — ILOSTAT . ( 72 ) https://www.mida.gov.my/setting-up-content/statutory-contributions/ ( 73 ) https://www.mida.gov.my/setting-up-content/statutory-contributions/; https://www.perkeso.gov.my/en/our-services/employer-employee/contributions.html; https://www.mida.gov.my/setting-up-content/human-resources-development-fund/; https://ins-globalconsulting.com/news-post/severance-pay-malaysia/ ( 74 ) https://www.tnb.com.my/commercial-industrial/pricing-tariffs1 ( 75 ) https://www.worldbank.org/en/research/brief/inflation-database ( 76 ) https://www.st.gov.my/en/ ( 77 ) https://www.st.gov.my/en/web/consumer/details/2/10 en https://www.st.gov.my/contents/2021/Fuel%20Prices/11%20Nov/1-%20Regulated%20piped%20gas%20prices%20as%20of%20November%202021.pdf ( 78 ) https://www.worldbank.org/en/research/brief/inflation-database ( 79 ) Orbis — Company information across the globe — BvD (bvdinfo.com) . ( 80 ) In het OT vond [30-35] % van de verkoop in de Unie van de in de steekproef opgenomen producenten in de Unie indirect plaats via verbonden handelsentiteiten. ( 81 ) De prijs van PET wordt voor 90 % bepaald door de prijzen van de belangrijkste grondstof, namelijk gezuiverd tereftaalzuur (PTA), die op hun beurt fluctueren op basis van de prijzen van ruwe olie. Dit betekent dat de prijzen van PET zeer volatiel zijn. ( 82 ) Wereldhandelsorganisatie, WT/DS132/R, 28 januari 2000, Mexico — Anti-dumping investigation of high fructose corn syrup (HFCS) from the United States — Report of the Panel, overweging 7.140, blz. 214. Het WTO-panel stelde het volgende: “Om te kunnen concluderen dat er sprake is van een dreiging van aanmerkelijke schade voor een binnenlandse bedrijfstak die op dit moment ogenschijnlijk geen schade lijdt, ondanks de gevolgen van de invoer met dumping tijdens het onderzoektijdvak, moet de huidige situatie van de bedrijfstak als achtergrond worden begrepen. Het loutere feit dat de invoer met dumping zal toenemen en nadelige gevolgen zal hebben voor de prijzen, leidt niet ipso facto tot de conclusie dat de binnenlandse bedrijfstak schade zal lijden — indien de bedrijfstak in zeer goede staat verkeert of als er andere factoren zijn, kan de invoer met dumping geen dreiging van schade vormen.” ( 83 ) Arrest van het Hof van Justitie, 7 april 2016, C-186/14, punt 72, waarbij het arrest van het Gerecht van 29 januari 2014, T-528/09, Hubei Xinyegang Steel Co. Ltd/Raad van de Europese Unie, wordt bevestigd. BIJLAGE NIET IN DE STEEKPROEF OPGENOMEN MEDEWERKENDE PRODUCENTEN-EXPORTEURS Land Naam Aanvullende Taric-code Volksrepubliek China Sinopec Yizheng Chemical Fibre Limited Liability Company 899Y Volksrepubliek China Dragon Special Resin (XIAMEN) Co., Ltd 899Z Volksrepubliek China Far Eastern Industries (Shanghai) Ltd 89AA Volksrepubliek China Jiangsu Ceville New Materials Technology Co., Ltd 89AB ELI: http://data.europa.eu/eli/reg_impl/2023/2659/oj ISSN 1977-0758 (electronic edition)",
  "source": "EUR LEX"
}