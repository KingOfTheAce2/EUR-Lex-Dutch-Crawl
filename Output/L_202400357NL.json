{
  "url": "http://www.w3.org/1999/xhtml\"><!--",
  "content": "L_202400357NL.000101.fmx.xml Publicatieblad van de Europese Unie NL Serie L 2024/357 24.1.2024 UITVOERINGSVERORDENING (EU) 2024/357 VAN DE COMMISSIE van 23 januari 2024 tot instelling van een definitief antidumpingrecht op bepaalde open weefsels van glasvezels van oorsprong uit de Volksrepubliek China, zoals uitgebreid tot de invoer verzonden vanuit India, Indonesië, Maleisië, Taiwan en Thailand naar aanleiding van een nieuw onderzoek in verband met het vervallen van de maatregelen op grond van artikel 11, lid 2, van Verordening (EU) 2016/1036 van het Europees Parlement en de Raad DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) (“de basisverordening”), en met name artikel 11, lid 2, Overwegende hetgeen volgt: 1. PROCEDURE 1.1. Voorafgaande onderzoeken en geldende maatregelen (1) Naar aanleiding van een antidumpingonderzoek (“het oorspronkelijke onderzoek”) heeft de Raad bij Verordening (EU) nr. 791/2011 ( 2 ) een definitief antidumpingrecht variërend van 48,4 % tot 62,9 % ingesteld op de invoer van bepaalde open weefsels van glasvezels (“ open mesh fabrics of glass fibres ” — “OMF”) van oorsprong uit de Volksrepubliek China (“China”, “de VRC” of “het betrokken land”). (2) In juli 2012 heeft de Raad, na een onderzoek naar ontwijking op grond van artikel 13 van de basisverordening, bij Uitvoeringsverordening (EU) nr. 672/2012 ( 3 ) de geldende maatregelen uitgebreid tot de invoer van het betrokken product verzonden vanuit Maleisië, al dan niet aangegeven als van oorsprong uit Maleisië. (3) In januari 2013 heeft de Raad, na een onderzoek naar ontwijking op grond van artikel 13 van de basisverordening, bij Uitvoeringsverordening (EU) nr. 21/2013 ( 4 ) de geldende maatregelen uitgebreid tot de invoer van het betrokken product verzonden vanuit Taiwan of Thailand, al dan niet aangegeven als van oorsprong uit Taiwan of Thailand. (4) In december 2013 heeft de Raad, na een onderzoek naar ontwijking op grond van artikel 13 van de basisverordening, bij Uitvoeringsverordening (EU) nr. 1371/2013 ( 5 ) de geldende maatregelen verder uitgebreid tot de invoer van het betrokken product verzonden vanuit India of Indonesië, al dan niet aangegeven als van oorsprong uit India of Indonesië. (5) In september 2014 heeft de Commissie, na een onderzoek naar ontwijking op grond van artikel 13 van de basisverordening, bij Uitvoeringsverordening (EU) nr. 976/2014 ( 6 ) de geldende rechten tevens uitgebreid tot bepaalde enigszins gewijzigde open weefsels van glasvezels van oorsprong uit de Volksrepubliek China. (6) In september 2015 heeft de Commissie, na een onderzoek op grond van artikel 11, lid 3, en artikel 13, lid 4, van de basisverordening, bij Uitvoeringsverordening (EU) 2015/1507 ( 7 ) twee Indiase producenten vrijgesteld van de in overweging 4 genoemde uitbreiding van het recht. (7) In november 2017 heeft de Commissie bij Verordening (EU) 2017/1993 ( 8 ) de oorspronkelijke maatregelen, zoals uitgebreid tot het betrokken product verzonden vanuit de in de overwegingen 2 tot en met 4 genoemde landen, met vijf jaar verlengd naar aanleiding van een nieuw onderzoek in verband met het vervallen van de maatregelen (het “eerste nieuwe onderzoek in verband met het vervallen van de maatregelen”) op grond van artikel 11, lid 2, van de basisverordening. Deze maatregelen zijn “de geldende maatregelen”. (8) In mei 2018 heeft de Commissie, na een onderzoek op grond van artikel 11, lid 4, en artikel 13, lid 4, van de basisverordening, bij Uitvoeringsverordening (EU) 2018/788 ( 9 ) nog een Indiase producent vrijgesteld van de in overweging 4 genoemde uitbreiding van het recht. (9) Tot slot heeft de Commissie in december 2022 nog een Indiase producent vrijgesteld van het uitgebreide recht in overweging 4. (10) Thans gelden de volgende antidumpingrechten: — variërend van 48,4 % tot 62,9 % op de invoer van de drie Chinese producenten-exporteurs die in het oorspronkelijke onderzoek in de steekproef waren opgenomen; — 57,7 % voor de Chinese producenten-exporteurs die in het oorspronkelijke onderzoek niet in de steekproef waren opgenomen; — en 62,9 % op de invoer van alle andere ondernemingen. 1.2. Verzoek om een nieuw onderzoek in verband met het vervallen van de maatregelen (11) Na de publicatie van een bericht dat de maatregelen op korte termijn zouden vervallen ( 10 ) , heeft de Commissie een verzoek om een nieuw onderzoek op grond van artikel 11, lid 2, van de basisverordening ontvangen. (12) Het verzoek om een nieuw onderzoek werd op 2 augustus 2022 ingediend door de vereniging van Europese producenten van technisch textiel Tech-Fab Europe (“de indiener van het verzoek”) namens de bedrijfstak van de Unie van OMF in de zin van artikel 5, lid 4, van de basisverordening. De reden voor het verzoek om een nieuw onderzoek was dat het vervallen van de maatregelen waarschijnlijk tot voortzetting en/of herhaling van dumping en herhaling van schade voor de bedrijfstak van de Unie zou leiden. 1.3. Opening van een nieuw onderzoek in verband met het vervallen van de maatregelen (13) Daar de Commissie na raadpleging van het bij artikel 15, lid 1, van de basisverordening ingestelde comité tot de conclusie was gekomen dat er voldoende bewijsmateriaal was om een nieuw onderzoek bij het vervallen van de maatregelen te openen, heeft zij op 4 november 2022 op grond van artikel 11, lid 2, van de basisverordening een nieuw onderzoek geopend in verband met het vervallen van de antidumpingmaatregelen die van toepassing zijn op de invoer in de Unie van OMF van oorsprong uit de VRC. Zij heeft daartoe een bericht van opening gepubliceerd in het Publicatieblad van de Europese Unie ( 11 ) (“het bericht van opening”). 1.4. Tijdvak van het nieuwe onderzoek en beoordelingsperiode (14) Het onderzoek naar voortzetting of herhaling van dumping had betrekking op de periode van 1 juli 2021 tot en met 30 juni 2022 (“het tijdvak van het nieuwe onderzoek”). Het onderzoek van de ontwikkelingen die relevant zijn voor de beoordeling van de waarschijnlijkheid van voortzetting of herhaling van schade had betrekking op de periode van 1 januari 2019 tot het einde van het tijdvak van het nieuwe onderzoek (“de beoordelingsperiode”). 1.5. Belanghebbenden (15) In het bericht van opening is de belanghebbenden verzocht contact met de Commissie op te nemen om aan het onderzoek mee te werken. Daarnaast heeft de Commissie specifiek de indiener van het verzoek, andere haar bekende producenten in de Unie, de haar bekende producenten-exporteurs in de VRC alsmede de autoriteiten van de VRC, de haar bekende betrokken importeurs, gebruikers, handelaren alsmede de haar bekende betrokken verenigingen op de hoogte gesteld van de opening van het nieuwe onderzoek in verband met het vervallen van de maatregelen en hen uitgenodigd daaraan mee te werken. (16) De belanghebbenden zijn in de gelegenheid gesteld om opmerkingen te maken over de opening van het nieuwe onderzoek in verband met het vervallen van de maatregelen en een hoorzitting met de Commissie en/of de raadadviseur-auditeur in handelsprocedures aan te vragen. Geen van de belanghebbenden heeft om een hoorzitting verzocht. 1.6. Samenstelling van een steekproef (17) In het bericht van opening heeft de Commissie verklaard dat zij mogelijk een steekproef van belanghebbenden zou samenstellen overeenkomstig artikel 17 van de basisverordening. 1.6.1. Steekproef van producenten in de Unie (18) In het bericht van opening kondigde de Commissie aan dat zij een voorlopige steekproef van producenten in de Unie had samengesteld. De Commissie heeft de steekproef samengesteld op basis van de grootste representatieve productie- en verkoopvolumes. Deze steekproef bestond uit drie producenten in de Unie. De in de steekproef opgenomen producenten in de Unie vertegenwoordigden 72 % van het geschatte totale productievolume in de Unie en 71 % van het totale geschatte verkoopvolume. Overeenkomstig artikel 17, lid 2, van de basisverordening heeft de Commissie de belanghebbenden verzocht opmerkingen te maken over de voorlopige steekproef. Er zijn geen opmerkingen ontvangen en de steekproef is bevestigd. 1.6.2. Steekproef van importeurs (19) Om te kunnen beslissen of een steekproef noodzakelijk is en, zo ja, deze te kunnen samenstellen, heeft de Commissie niet-verbonden importeurs verzocht de in het bericht van opening gevraagde informatie te verstrekken. Slechts één niet-verbonden importeur heeft de gevraagde informatie ingediend. De Commissie heeft bijgevolg besloten dat een steekproef niet noodzakelijk was. 1.6.3. Steekproef van producenten in de VRC (20) Om te kunnen beslissen of een steekproef noodzakelijk was en, zo ja, deze samen te kunnen stellen, heeft de Commissie alle haar bekende producenten-exporteurs in de VRC verzocht de in het bericht van opening gevraagde informatie te verstrekken. Bovendien heeft de Commissie de vertegenwoordiging van de Volksrepubliek China bij de Europese Unie verzocht eventuele andere producenten-exporteurs die in deelname aan het onderzoek geïnteresseerd konden zijn te identificeren en/of contact met hen op te nemen. (21) Geen enkele producent-exporteur uit de VRC heeft de gevraagde informatie binnen de gestelde termijn verstrekt en/of ermee ingestemd om in de steekproef te worden opgenomen. Derhalve was er geen medewerking van Chinese producenten en werden de bevindingen met betrekking tot de invoer uit de VRC overeenkomstig artikel 18 van de basisverordening gebaseerd op de beschikbare gegevens. De gebruikte bronnen zijn uiteengezet in overweging 35. 1.7. Antwoorden op de vragenlijst (22) De Commissie heeft de overheid van de VRC (“de Chinese overheid”) een vragenlijst toegezonden betreffende het bestaan van verstoringen van betekenis in de zin van artikel 2, lid 6 bis, punt b), van de basisverordening in de VRC. (23) De Commissie heeft vragenlijsten toegezonden aan de in de steekproef opgenomen producenten in de Unie. Deze vragenlijsten en vragenlijsten voor niet-verbonden importeurs, gebruikers en Chinese exporteurs werden op de dag van de opening van het onderzoek ook online beschikbaar gesteld ( 12 ) . Gedurende het onderzoek heeft de Commissie de indiener van het verzoek een vragenlijst toegezonden met het verzoek om macro-economische gegevens van de bedrijfstak van de Unie te verstrekken. (24) De vragenlijst is ingevuld teruggestuurd door de drie in de steekproef opgenomen producenten in de Unie, één niet-verbonden importeur en de indiener van het verzoek. 1.8. Controlebezoeken (25) De Commissie verzamelde en controleerde alle gegevens die zij nodig achtte om vast te stellen of voortzetting of herhaling van dumping en schade waarschijnlijk was, en om het belang van de Unie vast te stellen. (26) Overeenkomstig artikel 16 van de basisverordening werden bij de volgende ondernemingen/vereniging controlebezoeken ter plaatse verricht: producenten in de Unie/vereniging: — Bico Industries SA, Piatra Neamt, Roemenië; — Saint-Gobain Adfors CZ s.r.o., Litomysl, Tsjechië; — Valmiera Stikla Skieddra AS, Valmiera, Letland; — Tech-Fab Europe (de indiener van het verzoek), Brussel, België. 1.9. Vervolg van de procedure (27) Op 23 oktober 2023 heeft de Commissie de belangrijkste feiten en overwegingen meegedeeld op basis waarvan zij voornemens was de geldende antidumpingrechten te handhaven. Alle partijen konden binnen een bepaalde termijn opmerkingen indienen ten aanzien van de mededeling van feiten en overwegingen. Geen van de partijen heeft opmerkingen ingediend. 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (28) Bij het onderzochte product gaat het om bepaalde open weefsels van glasvezels, met een celgrootte van meer dan 1,8 mm in zowel lengte als breedte en met een gewicht van meer dan 35 g/m 2 , met uitzondering van glasvezelschijven, momenteel ingedeeld onder de GN-codes ex 7019 63 00, ex 7019 64 00, ex 7019 65 00, ex 7019 66 00 en ex 7019 69 90 (Taric-codes 7019630019, 7019640019, 7019650018, 7019660018 en 7019699019). (29) Open weefsels van glasvezels bestaan in verschillende celgroottes en gewichten per vierkante meter en worden meestal gebruikt als versterkingsmateriaal in de bouwsector (externe thermische isolatie, versterking van vloeren en muurreparatie). 2.2. Betrokken product (30) Het betrokken product in dit onderzoek is het onderzochte product van oorsprong uit de VRC. 2.3. Soortgelijk product (31) In het oorspronkelijke onderzoek en in de vorige nieuwe onderzoeken in verband met het vervallen van de maatregelen is vastgesteld dat de volgende producten dezelfde fysische, chemische en technische basiseigenschappen hebben en voor dezelfde basisdoeleinden worden gebruikt: — het betrokken product bij uitvoer naar de Unie; — het betrokken product dat in het betrokken land wordt vervaardigd en daar op de binnenlandse markt wordt verkocht, en — het onderzochte product dat in de Unie door de bedrijfstak van de Unie wordt geproduceerd en aldaar wordt verkocht. (32) Deze producten worden dan ook beschouwd als soortgelijke producten in de zin van artikel 1, lid 4, van de basisverordening. 3. WAARSCHIJNLIJKHEID VAN VOORTZETTING OF HERHALING VAN DUMPING (33) Overeenkomstig artikel 11, lid 2, van de basisverordening heeft de Commissie onderzocht of voortzetting of herhaling van dumping bij uitvoer uit de VRC waarschijnlijk is indien de geldende maatregel zou komen te vervallen. 3.1. Inleidende opmerkingen (34) Zoals vermeld in overweging 21 heeft geen enkele producent-exporteur uit de VRC aan het onderzoek meegewerkt. Derhalve heeft de Commissie de autoriteiten van de VRC op 16 december 2022 meegedeeld dat zij wegens de niet-medewerking mogelijk artikel 18 van de basisverordening zou toepassen voor de bevindingen met betrekking tot de VRC. Aangezien zij geen antwoord had ontvangen, besloot de Commissie artikel 18 toe te passen. (35) Bijgevolg werden de bevindingen met betrekking tot de waarschijnlijkheid van voortzetting of herhaling van dumping overeenkomstig artikel 18 van de basisverordening gebaseerd op de beschikbare gegevens, met name: in het verzoek om een nieuw onderzoek verstrekte informatie, informatie verkregen van meewerkende partijen tijdens het nieuwe onderzoek, te weten de indiener van het verzoek en de in de steekproef opgenomen producenten in de Unie, invoergegevens en statistieken van Global Trade Atlas ( 13 ) (“GTA”). 3.2. Procedure voor de vaststelling van de normale waarde op grond van artikel 2, lid 6 bis, van de basisverordening voor de invoer van OMF van oorsprong uit de VRC (36) Aangezien er ten tijde van de opening van het onderzoek voldoende bewijsmateriaal beschikbaar was dat met betrekking tot de VRC wees op het bestaan van verstoringen van betekenis in de zin van artikel 2, lid 6 bis, punt b), van de basisverordening, heeft de Commissie het onderzoek geopend op grond van artikel 2, lid 6 bis, van de basisverordening. (37) Om de informatie te verkrijgen die zij voor haar onderzoek met betrekking tot de vermeende verstoringen van betekenis nodig achtte, heeft de Commissie de Chinese overheid een vragenlijst toegezonden. Bovendien heeft de Commissie in punt 5.3.2 van het bericht van opening alle belanghebbenden uitgenodigd om binnen 37 dagen na de datum van bekendmaking van dat bericht in het Publicatieblad van de Europese Unie hun standpunt kenbaar te maken, informatie in te dienen en ondersteunend bewijsmateriaal te verstrekken ten aanzien van de toepassing van artikel 2, lid 6 bis, van de basisverordening. (38) De Chinese overheid reageerde niet binnen de daarvoor gestelde termijn op de vragenlijst, en diende evenmin opmerkingen in over de toepassing van artikel 2, lid 6 bis, van de basisverordening. (39) Bijgevolg heeft de Commissie de Chinese overheid ervan in kennis gesteld dat zij overeenkomstig artikel 18 van de basisverordening de beschikbare gegevens zou gebruiken om het bestaan van verstoringen van betekenis in de VRC vast te stellen. De Chinese overheid heeft in dit verband geen opmerkingen ingediend. (40) In punt 5.3.2 van het bericht van opening heeft de Commissie ook vermeld dat zij, gezien het beschikbare bewijsmateriaal, op grond van artikel 2, lid 6 bis, punt a), van de basisverordening mogelijk een passend representatief land moest kiezen teneinde de normale waarde vast te stellen aan de hand van niet-verstoorde prijzen of benchmarks. Overeenkomstig de aan de Commissie ter beschikking staande informatie werden Rusland en India aangemerkt als mogelijke representatieve landen voor de VRC. (41) De Commissie heeft verder opgemerkt dat zij mogelijk geschikte landen zou onderzoeken overeenkomstig de criteria als bedoeld in artikel 2, lid 6 bis, punt a), eerste streepje, van de basisverordening. (42) Op 10 februari 2023 heeft de Commissie een mededeling in het dossier over de bronnen voor de vaststelling van de normale waarde (“mededeling over de bronnen”) bekendgemaakt. Bij de mededeling over de bronnen heeft de Commissie de belanghebbenden op de hoogte gebracht van haar voornemen om India als representatief land te gebruiken en de relevante bronnen uiteengezet die zij voornemens was te gebruiken voor de vaststelling van de normale waarde. (43) Zij deelde de belanghebbenden ook mee dat zij de verkoopkosten, algemene kosten en administratiekosten (“VAA-kosten”) en de winst zou vaststellen op basis van de beschikbare informatie voor twee ondernemingen, namelijk Montex Glass Fibre Industries Private Limited en Pyrotek India Private Limited, producenten van het onderzochte product in India. (44) De Commissie heeft één opmerking van de bedrijfstak van de Unie ontvangen ter ondersteuning van het besluit van de Commissie om India als representatief land te gebruiken. (45) Artikel 2, lid 1, van de basisverordening bepaalt het volgende: “De normale waarde is normaal gebaseerd op de prijzen die door onafhankelijke afnemers in het land van uitvoer in het kader van normale handelstransacties worden betaald of dienen te worden betaald”. (46) Artikel 2, lid 6 bis, punt a), van de basisverordening bepaalt echter het volgende: “ Wanneer […] wordt vastgesteld dat het wegens het bestaan van verstoringen van betekenis in de zin van punt b) in het land van uitvoer niet passend is gebruik te maken van de binnenlandse prijzen en kosten in dat land, wordt de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen”, en “omvat [deze] een niet-verstoord en redelijk bedrag voor administratiekosten, verkoopkosten en algemene kosten en voor winst” (hierna wordt naar “administratiekosten, verkoopkosten en algemene kosten ” verwezen met “VAA-kosten”). (47) Zoals hieronder verder wordt toegelicht, heeft de Commissie in dit onderzoek geconcludeerd dat het op basis van het beschikbare bewijs en gezien het gebrek aan medewerking van de Chinese overheid en de producenten-exporteurs of producenten juist was artikel 2, lid 6 bis, van de basisverordening toe te passen. 3.3. Bestaan van verstoringen van betekenis 3.3.1. Inleiding (48) In artikel 2, lid 6 bis, punt b), van de basisverordening worden verstoringen van betekenis gedefinieerd als verstoringen die zich voordoen wanneer de gerapporteerde prijzen en kosten, waaronder de kosten van grondstoffen en energie, niet door de vrije marktwerking tot stand komen, doordat zij door aanzienlijk overheidsingrijpen worden beïnvloed. Bij de beoordeling van de aanwezigheid van verstoringen van betekenis, wordt acht geslagen op de mogelijke gevolgen van een of meer van de volgende factoren: — het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze autoriteiten zeggenschap hebben, waarop deze beleidstoezicht uitoefenen of waarvoor deze beleidsadvies geven; — overheidsaanwezigheid in bedrijven, waardoor inmenging van de overheid in de prijzen of kosten mogelijk wordt; — discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden; — het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving; — verstoringen van loonkosten; — toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat. (49) Aangezien de lijst in artikel 2, lid 6 bis, punt b), van de basisverordening niet-cumulatief is, hoeft niet op alle factoren acht te worden geslagen om verstoringen van betekenis te kunnen vaststellen. Bovendien kunnen dezelfde feitelijke omstandigheden worden gebruikt om de aanwezigheid van een of meer factoren van de lijst aan te tonen. Alle conclusies ten aanzien van verstoringen van betekenis in de zin van artikel 2, lid 6 bis, punt a), moeten echter worden getrokken op basis van al het voorhanden zijnde bewijsmateriaal. (50) In de algehele beoordeling betreffende de aanwezigheid van verstoringen kan ook rekening worden gehouden met de algemene context en situatie in het land van uitvoer, in het bijzonder wanneer de overheid op grond van fundamentele elementen van de economische en bestuursstructuur van het land van uitvoer over ruime bevoegdheden beschikt om zodanig in te grijpen in de economie dat prijzen en kosten niet het gevolg zijn van vrije marktwerking. (51) Artikel 2, lid 6 bis, punt c), van de basisverordening bepaalt het volgende: “ Wanneer de Commissie beschikt over gegronde aanwijzingen die duiden op de mogelijke aanwezigheid van verstoringen van betekenis zoals bedoeld punt b), in een bepaald land of een bepaalde sector in dat land, en waar passend voor de doeltreffende toepassing van deze verordening, stelt zij een rapport op waarin de marktomstandigheden, zoals bedoeld punt b), in dat land of die sector worden beschreven; zij maakt dat rapport openbaar en actualiseert het geregeld ”. (52) In dit verband heeft de Commissie een landrapport opgesteld met betrekking tot de VRC (“het rapport”) ( 14 ) , waaruit blijkt dat er sprake was van aanzienlijk overheidsingrijpen op veel niveaus van de economie, waaronder specifieke verstoringen met betrekking tot veel belangrijke productiefactoren (zoals grond, energie, kapitaal, grondstoffen en arbeid) evenals met betrekking tot specifieke sectoren (zoals staal en chemie). De belanghebbenden werden uitgenodigd om het bewijsmateriaal dat zich ten tijde van de opening van het onderzoek in het onderzoeksdossier bevond, te weerleggen, aan te vullen of daarover opmerkingen te maken. Het rapport is in de openingsfase van het onderzoek in het onderzoeksdossier opgenomen. Het verzoek/de klacht bevatte eveneens relevant bewijsmateriaal in aanvulling op het rapport. (53) De indiener van het verzoek voerde in zijn verzoek aan dat de Chinese OMF-sector verstoord is in de zin van artikel 2, lid 6 bis, punt b), van de basisverordening. In het verzoek wordt onder meer aangevoerd dat de OMF-markt voor een groot deel wordt bediend door ondernemingen die in handen zijn van de autoriteiten van de VRC, waarover deze autoriteiten zeggenschap hebben, waarop deze beleidstoezicht uitoefenen of waarvoor deze beleidsadvies geven. Bovendien werd in het verzoek toegelicht dat de belangrijkste grondstoffen die bij de productie van OMF worden gebruikt, glasvezelrovings en -garens zijn. (54) In het verzoek werd ook verwezen naar het rapport en de daarin vastgestelde verstoringen met betrekking tot de chemische sector. Bovendien werd in het verzoek, onder verwijzing naar het rapport, gewezen op bestaande verstoringen met betrekking tot energiekosten, met name aardgas, en elektriciteit. In het verzoek werd voorts gewezen op de staatsinmenging met betrekking tot de arbeidsmarkt, de grondgebruiksrechten en het feit dat producenten van OMF gemakkelijk toegang hadden tot financiële leningen van Chinese banken (staatsbanken). (55) Zoals aangegeven in overweging 38, heeft de Chinese overheid geen opmerkingen gemaakt of bewijsmateriaal verstrekt ter ondersteuning of weerlegging van het bestaande bewijsmateriaal in het dossier, waaronder het rapport en het door de indiener verstrekte aanvullende bewijsmateriaal, over de aanwezigheid van verstoringen van betekenis en/of over de geschiktheid van de toepassing van artikel 2, lid 6 bis, van de basisverordening. (56) Er werden geen opmerkingen ontvangen van belanghebbenden, waaronder producenten-exporteurs, over het bestaan van verstoringen van betekenis en/of over de geschiktheid van de toepassing van artikel 2, lid 6 bis, van de basisverordening. (57) De Commissie heeft onderzocht of het wegens de aanwezigheid van verstoringen van betekenis in de zin van artikel 2, lid 6 bis, punt b), van de basisverordening al dan niet passend was om gebruik te maken van de binnenlandse prijzen en kosten in de VRC. (58) Daartoe heeft de Commissie gebruikgemaakt van het beschikbare bewijsmateriaal in het dossier, met inbegrip van het bewijsmateriaal in het rapport, dat gebaseerd is op openbaar beschikbare bronnen. Bij deze analyse is niet alleen gekeken naar het aanzienlijke overheidsingrijpen in de economie van de VRC in het algemeen, maar ook naar de specifieke marktsituatie in de sector die het onderzochte product omvat. De Commissie heeft deze bewijselementen verder aangevuld met haar eigen onderzoek naar de verschillende criteria die relevant zijn om het bestaan van verstoringen van betekenis in de VRC te bevestigen. 3.3.2. Verstoringen van betekenis die de binnenlandse prijzen en kosten in de VRC beïnvloeden (59) Het Chinese economische stelsel is gebaseerd op het concept van een “socialistische markteconomie”. Dat concept is vastgelegd in de Chinese grondwet en is bepalend voor het economisch bestuur van de VRC. Het kernbeginsel is “socialistische publieke eigendom van de productiemiddelen, namelijk eigendom van het gehele volk en collectieve eigendom van de werkende bevolking”. De staatseconomie wordt als de “ leidende kracht van de nationale economie ” beschouwd en de staat heeft de opdracht om “ de consolidatie en groei ervan te waarborgen ” ( 15 ) . (60) Bijgevolg maakt de wijze waarop de Chinese economie is ingericht, niet alleen aanzienlijk overheidsingrijpen in de economie mogelijk, maar is dergelijk ingrijpen ook uitdrukkelijk voorgeschreven. Het gehele rechtsstelsel is doordrongen van de notie dat publieke eigendom superieur is aan particulier eigendom en deze notie wordt in alle belangrijke wetgeving als algemeen beginsel benadrukt. (61) De Chinese eigendomswetgeving vormt een voorbeeld bij uitstek hiervan: zij verwijst naar de eerste fase van het socialisme en geeft de staat de opdracht het fundamentele economische stelsel in stand te houden waarin de publieke eigendom een overheersende rol speelt. Andere vormen van eigendom worden getolereerd, waarbij de wet toelaat dat zij zich naast de staatseigendom ontwikkelen ( 16 ) . (62) Daarnaast wordt naar Chinees recht de socialistische markteconomie ontwikkeld onder leiding van de Chinese Communistische Partij (“CCP”). De structuren van de Chinese staat en van de CCP zijn op alle niveaus (juridisch, institutioneel, persoonlijk) met elkaar vervlochten en vormen een superstructuur waarin de rollen van de CCP en de staat niet van elkaar zijn te onderscheiden. (63) Na een wijziging van de Chinese grondwet in maart 2018 is de leidende rol van de CCP nog sterker op de voorgrond getreden, omdat die nu is bevestigd in de tekst van artikel 1 van de grondwet. (64) Achter de reeds bestaande eerste zin van de bepaling: “ [h]et socialistische systeem is het fundamentele stelsel van de Volksrepubliek China ”, werd een nieuwe tweede zin ingevoegd, die luidt als volgt: “ Het leiderschap van de Communistische Partij van China is het essentiële kenmerk van het socialisme met Chinese karakteristieken ” ( 17 ) . Dit illustreert de onbetwiste en steeds toenemende zeggenschap van de CCP over het economische stelsel van de VRC. (65) Dit leiderschap en deze zeggenschap zijn inherent aan het Chinese systeem en gaan veel verder dan de gebruikelijke situatie in andere landen waar de regeringen algemene macro-economische zeggenschap uitoefenen binnen de grenzen van de vrije marktwerking. (66) De Chinese staat hanteert een interventionistisch economisch beleid om zijn doelen na te streven, die niet zozeer een afspiegeling zijn van de heersende economische omstandigheden op een vrije markt, maar veeleer samenvallen met de politieke agenda van de CCP ( 18 ) . Door de Chinese autoriteiten worden uiteenlopende interventionistische economische hulpmiddelen ingezet, waaronder het systeem van industriële planning en het financiële stelsel, maar ook op het niveau van de regelgeving. (67) Ten eerste wordt — op het niveau van de algemene administratieve zeggenschap — de richting van de Chinese economie bepaald door een complex systeem van industriële planning dat alle economische activiteiten in het land beïnvloedt. (68) Al deze plannen samen bestrijken een complete en complexe matrix van sectoren en transversale beleidsmaatregelen en zijn aanwezig op alle overheidsniveaus. De plannen op provinciaal niveau zijn gedetailleerd, terwijl in de nationale plannen bredere doelen worden gesteld. In de plannen worden tevens de middelen bepaald waarmee de desbetreffende bedrijfstakken/sectoren worden ondersteund, evenals de termijnen waarbinnen de doelstellingen moeten worden gehaald. (69) Sommige plannen bevatten nog steeds expliciete productiedoelen. In het kader van de plannen worden afzonderlijke industriële sectoren en/of projecten aangewezen als (positieve of negatieve) prioriteiten in overeenstemming met de prioriteiten van de overheid en worden er specifieke ontwikkelingsdoelstellingen aan toegekend (industriële modernisering, internationale expansie enz.). De marktdeelnemers, zowel particuliere als staatsondernemingen, moeten hun bedrijfsactiviteiten daadwerkelijk aanpassen aan de door het planningssysteem opgelegde realiteiten. (70) Dit geldt niet slechts vanwege de bindende aard van de plannen, maar ook omdat de Chinese autoriteiten zich op alle overheidsniveaus aan het plansysteem houden en de aan hen verleende bevoegdheden dienovereenkomstig gebruiken, en de marktdeelnemers er aldus toe bewegen zich te houden aan de prioriteiten die in de plannen zijn gesteld (zie ook punt 3.3.5) ( 19 ) . (71) Ten tweede — op het niveau van de toewijzing van financiële middelen — wordt het financiële systeem van de VRC gedomineerd door de handelsbanken in staatseigendom. Bij het vaststellen en uitvoeren van hun kredietverleningsbeleid moeten deze banken niet zozeer de economische merites van een bepaald project beoordelen, maar zich in de eerste plaats voegen naar de doelstellingen van het industriële beleid van de overheid (zie ook punt 3.3.8) ( 20 ) . Hetzelfde geldt voor de andere onderdelen van het Chinese financiële systeem, zoals de aandelenmarkten, obligatiemarkten, private-equitymarkten enz. (72) Ook deze niet-bancaire onderdelen van de financiële sector zijn institutioneel en operationeel opgezet op een manier die er niet op gericht is de efficiënte werking van de financiële markten te maximaliseren, maar de zeggenschap van de staat en de CCP te waarborgen en hun ingrijpen mogelijk te maken ( 21 ) . (73) Ten derde — op het niveau van de regelgeving — neemt het overheidsingrijpen in de economie verschillende vormen aan. Regels omtrent overheidsopdrachten worden bijvoorbeeld regelmatig gebruikt om andere beleidsdoelstellingen dan economische doelmatigheid na te streven, waardoor het beginsel van marktwerking op dit gebied wordt ondermijnd. In de toepasselijke wetgeving is uitdrukkelijk bepaald dat overheidsopdrachten worden geplaatst om de verwezenlijking van in het overheidsbeleid vastgestelde doelstellingen te bevorderen. De aard van deze doelstellingen blijft echter onduidelijk, waardoor de besluitvormende organen over een ruime beoordelingsmarge beschikken ( 22 ) . (74) Ook op het gebied van investeringen behoudt de Chinese overheid aanzienlijke zeggenschap over en invloed op de bestemming en de omvang van zowel staats- als particuliere investeringen. Het doorlichten van investeringen, evenals diverse prikkels, beperkingen en verboden met betrekking tot investeringen worden door de autoriteiten gebruikt als een belangrijk instrument om de doelstellingen van het industriebeleid te ondersteunen, zoals het handhaven van de zeggenschap van de staat over belangrijke sectoren of het versterken van de binnenlandse industrie ( 23 ) . (75) Samengevat is het Chinese economische model gebaseerd op enkele fundamentele axioma’s die voorzien in een hoge mate van overheidsingrijpen en dit aanmoedigen. Dergelijk aanzienlijk overheidsingrijpen verhoudt zich moeizaam tot de vrije marktwerking en leidt tot verstoringen in de doeltreffende toewijzing van middelen overeenkomstig de marktbeginselen ( 24 ) . 3.3.3. Verstoringen van betekenis overeenkomstig artikel 2, lid 6 bis, punt b), eerste streepje, van de basisverordening: het feit dat de markt in kwestie voor een groot deel wordt bediend door ondernemingen die in handen zijn van de autoriteiten van het land van uitvoer, waarover deze zeggenschap hebben, waarop deze beleidstoezicht uitoefenen of waarvoor deze beleidsadvies geven (76) In de VRC vormen ondernemingen die in handen zijn van de staat, waarover de staat zeggenschap heeft en/of waarop de staat beleidstoezicht uitoefent, een essentieel onderdeel van de economie. (77) In de OMF-sector is de mate van staatseigendom aanzienlijk, aangezien verschillende Chinese producenten van OMF staatsondernemingen zijn. Zo is Shaanxi Huatek New Material een staatsonderneming die in handen is van de provinciale staatsonderneming Shaanxi Yanchang Petroleum (Group) Co., Ltd en twee andere entiteiten die in handen zijn van de overheid: Shaanxi Technology Progress Investment Co., Ltd en Shaanxi Provincial State-owned Assets Management Co., Ltd ( 25 ) . De voorzitter van de raad van bestuur van Shaanxi is secretaris van het partijcomité ( 26 ) . (78) Een andere OMF-producent, China National Building Material Group (“CNBM”), is ook een staatsonderneming ( 27 ) . De voorzitter van de raad van bestuur en de algemeen directeur van de onderneming zijn respectievelijk secretaris en adjunct-secretaris van het partijcomité ( 28 ) . De inmenging van de overheid in CNBM blijkt ook uit een artikel dat in 2020 op de website van CNBM is gepubliceerd ( 29 ) en waarin verslag wordt uitgebracht over een bijeenkomst tussen de secretaris van het gemeentelijke partijcomité en de vicevoorzitter van CNBM: “Het gemeentelijke partijcomité en de gemeentelijke overheid van Tengzhou hechten groot belang aan de samenwerking met China National Building Materials Group en Sinoma Science and Technology Corporation, en beide partijen hebben altijd een diepgaande vriendschap en goede samenwerkingsrelatie onderhouden”. […] “In de volgende stap zal Tengzhou de voorbereiding van het “14e vijfjarenplan” combineren om industriële plannen op te stellen rond belangrijke gebieden zoals nieuwe energie en nieuwe materialen, alsook demonstratiebases voor de waterstofenergiesector, om ervoor te zorgen dat de plannen in overeenstemming zijn met de ontwikkelingsplannen van China National Building Materials Group en Sinoma Science and Technology Enterprises.”. (79) Jiangsu Jiuding New Material, een andere producent van OMF, is een particuliere onderneming die in handen is van Jiuding Group, die uiteindelijk in handen is van Shenzhen Zhengwei Group (AMER GROUP in het Engels, een particuliere groep die in handen is van een natuurlijke persoon) ( 30 ) . De inmenging van de overheid in de onderneming blijkt echter uit het feit dat de voorzitter, de algemeen directeur en de adjunct-directeur lid zijn van de CCP ( 31 ) . (80) Bovendien wordt de onderneming beschouwd als een nationale hoogtechnologische onderneming ( 32 ) . Om als nationale hoogtechnologische onderneming te worden aangemerkt ( 33 ) , moet de onderneming actief zijn in een sector die door de staat wordt ondersteund. (81) Bijgevolg worden zelfs particuliere producenten in de OMF-sector verhinderd om onder marktomstandigheden te opereren. Zowel publieke als particuliere ondernemingen in de sector staan namelijk onder beleidstoezicht, zoals ook is beschreven in punt 3.3.5. 3.3.4. Verstoringen van betekenis volgens artikel 2, lid 6 bis, punt b), tweede streepje van de basisverordening: Overheidsdeelneming in bedrijven, waardoor inmenging van de overheid in de prijzen of kosten mogelijk wordt (82) Naast de uitoefening van zeggenschap over de economie door staatsondernemingen en andere instrumenten in handen te hebben, kan de Chinese overheid zich ook in de prijzen en kosten mengen via overheidsdeelneming in ondernemingen. Het recht van overheidsinstanties om belangrijk leidinggevend personeel in staatsondernemingen te benoemen en te ontslaan, zoals bepaald in de Chinese wetgeving, kan worden beschouwd als afspiegeling van de corresponderende eigendomsrechten ( 34 ) , maar daarnaast vormen de CCP-cellen in ondernemingen — niet alleen in staatsondernemingen, maar ook in particuliere ondernemingen — een ander belangrijk kanaal via hetwelk de staat zich in de besluitvorming van bedrijven kan mengen. (83) Overeenkomstig het vennootschapsrecht van de VRC moet in elke onderneming een CCP-organisatie (met ten minste drie CCP-leden zoals bepaald in de statuten van de CCP ( 35 ) ) worden opgezet en moet de onderneming de noodzakelijke voorwaarden voor de activiteiten van de partijorganisatie scheppen. (84) Deze eis lijkt in het verleden niet altijd te zijn gevolgd of strikt te zijn gehandhaafd. In elk geval sinds 2016 echter heeft de CCP haar aanspraken op zeggenschap bij zakelijke beslissingen in ondernemingen nadrukkelijk als politiek beginsel doen gelden ( 36 ) , onder meer door druk uit te oefenen op particuliere ondernemingen om “vaderlandslievendheid” voorop te stellen en zich naar de partijlijn te voegen ( 37 ) . In 2017 werd bericht dat in 70 % van de circa 1,86 miljoen ondernemingen in particuliere eigendom partijcellen aanwezig waren, en dat er toenemende druk was om de CCP-organisaties het laatste woord te laten hebben bij de zakelijke besluitvorming in de betrokken ondernemingen ( 38 ) . Deze voorschriften zijn van algemene toepassing in de gehele Chinese economie, in alle sectoren, ook op producenten van OMF en de leveranciers van hun basisproducten. (85) Daarnaast werd op 15 september 2020 een document bekendgemaakt met als titel “Richtsnoeren van het Algemeen Bureau van het Centraal Comité van de CCP om in het nieuwe tijdperk de activiteiten van het Eenheidsfront in de particuliere sector op te voeren” (“de richtsnoeren”) ( 39 ) , waarin de rol van de partijcomités in particuliere ondernemingen verder werd uitgebreid. (86) In deel II.4 van de richtsnoeren staat het volgende: “[w]ij moeten de totale capaciteit van de Partij om sturing te geven aan activiteiten van het Eenheidsfront in de particuliere sector vergroten en de werkzaamheden op dit gebied op doeltreffende wijze opvoeren”; en in deel III.6 staat: “[w]ij moeten de aanwezigheid van de Partij in particuliere ondernemingen verder opvoeren en de partijcellen in staat stellen hun rol als bastion doeltreffend te vervullen en de partijleden in staat stellen hun rol als voorhoede en pioniers te spelen.” In de richtsnoeren wordt zo de rol van de CCP in ondernemingen en andere entiteiten van de particuliere sector benadrukt en wordt getracht deze te versterken ( 40 ) . (87) Zoals uiteengezet in de overwegingen 77 tot en met 81, zijn in het onderzoek de overlappingen bevestigd tussen leidinggevende functies in ondernemingen die het onderzochte product produceren en CCP-lidmaatschap/partijfuncties. (88) De aanwezigheid van de staat op en het staatsingrijpen in de financiële markten (zie ook punt 3.3.8) alsmede het staatsingrijpen in de levering van grondstoffen en productiemiddelen zorgen voor verdere verstoring van de markt ( 41 ) . De aanwezigheid van de staat in ondernemingen, in de OMF-bedrijfstak en andere sectoren (zoals de financiële sector en de sector voor basisproducten) maakt het de Chinese overheid dus mogelijk zich te mengen in de prijzen en kosten. 3.3.5. Verstoringen van betekenis volgens artikel 2, lid 6 bis, punt b), derde streepje van de basisverordening: discriminerend overheidsbeleid of discriminerende overheidsmaatregelen die binnenlandse leveranciers bevoordelen of de vrije marktwerking anderszins beïnvloeden (89) De richting die de Chinese economie opgaat, wordt in grote mate bepaald door een uitgebreid planningssysteem waarin prioriteiten en doelen worden gesteld waarop de centrale en de lokale overheid zich moeten concentreren. Op alle overheidsniveaus bestaan plannen die vrijwel alle economische sectoren bestrijken. De bij de planningsinstrumenten bepaalde doelstellingen zijn van bindende aard en de autoriteiten op elk bestuurlijk niveau houden toezicht op de uitvoering van de plannen door het desbetreffende lagere overheidsniveau. (90) Over de gehele linie leidt het planningssysteem in de VRC ertoe dat er middelen worden toegewezen aan sectoren die door de overheid als strategisch of anderszins politiek belangrijk zijn bestempeld, in plaats van dat allocatie plaatsvindt in overeenstemming met de marktkrachten ( 42 ) . (91) Deze strategie van de centrale overheid is ook van toepassing op OMF, een belangrijk versterkingsmateriaal in de bouwsector. Verschillende nationale en regionale, algemene en sectorspecifieke plannen moedigen overheidsinstanties op alle niveaus en financiële instellingen in staatsbezit aan om de Chinese OMF-sector te bevorderen. (92) De Richtsnoeren van 2022 voor de hoogwaardige ontwikkeling van de chemische vezelindustrie (“de richtsnoeren”) die zijn uitgevaardigd door de Nationale Ontwikkelings- en hervormingscommissie (NDRC) van het Ministerie van Industrie en Informatietechnologie (MIIT) ( 43 ) , waarin het volgende staat: “ De chemische vezelindustrie is een essentiële pijler van de stabiele ontwikkeling en voortdurende innovatie van de keten van de textielindustrie, een bedrijfstak met een internationaal concurrentievoordeel, en een belangrijk onderdeel van de industrie voor nieuwe materialen ”. In artikel I.2 van de richtsnoeren wordt uitdrukkelijk gewezen op het voornemen van de Chinese overheid om de geografische en bedrijfsstructuur van de sector, alsook de essentiële productieparameters te bepalen ( 44 ) . (93) In het 13e vijfjarenplan voor nationale economische en sociale ontwikkeling ( 45 ) van de VRC (het “13e vijfjarenplan”), dat betrekking heeft op de periode 2016-2020, en in het 14e vijfjarenplan voor nationale economische en sociale ontwikkeling en de vooruitzichten voor 2035 ( 46 ) , dat betrekking heeft op de periode 2021-2025, wordt het belang van de bouwsector benadrukt. (94) De Chinese overheid steunt en controleert de Chinese OMF-sector ook door middel van het 13e vijfjarenplan voor de ontwikkeling van de bouwmaterialenindustrie ( 47 ) . In het plan werd opgeroepen tot optimalisering van de industriële structuur van de VRC, onder andere door het uitbreiden van opkomende industrieën, zoals materialen op basis van glas en hoogwaardige vezels, waarvan OMF deel uitmaken. (95) Glasvezel wordt ook vermeld in het 14e vijfjarenplan voor de ontwikkeling van de grondstoffenindustrie ( 48 ) in deel III.3, tabel 1, waarin wordt verwezen naar de belangrijkste oriëntaties met betrekking tot technologische innovatie en waarin bouwmaterialen zijn opgenomen: “ De bevordering van mijnbouw en de industrialisering van technologieën voor complexe verwerking, zoals het continu slim trekken van garen met chemische poolovens op gebieden zoals […] speciale glasvezels, basaltvezels en andere hoogwaardige vezels .”. (96) OMF zijn ook opgenomen in de Catalogus met richtsnoeren voor de structurele aanpassing van de industrie van 2019 ( 49 ) . Een van de aangemoedigde industrieën heeft betrekking op bouwmaterialen: “Technologische ontwikkeling en productie van ultrafijne, zeer sterke, zeer elastische, alkalibestendige, laag-diëlektrische glasvezels, glasvezels met een hoog gehalte aan siliciumdioxide, afbreekbare glasvezels, en glasvezels met een speciaal gevormde doorsnede en glasvezelproducten; technologie voor het trekken van basaltvezels in poolovens; siliciumcarbidevezels, composietvezels […].”. (97) Bovendien valt glasvezeltextiel voor gebruik in de bouw onder het MIIT-richtsnoer van 2022 over de hoogwaardige ontwikkeling van textiel dat in de industrie wordt gebruikt ( 50 ) . In deel III.7, Bouwtextiel, staat het volgende: “ Onderzoek naar en bevordering van met koolstofvezels versterkte materialen voor de bouw. […] Met glasvezel versterkte basisstoffen ontwikkelen om de prestaties van waterdichte bouwmaterialen te verbeteren .”. Voorts staat in deel IV.1-2 Hoofdstuk 4 Beleidsmaatregelen het volgende: “Meer beleidsondersteuning. Bedrijven ondersteunen bij het opzetten van innovatieve platforms zoals nationale belangrijke laboratoria, wetenschappelijke onderzoeksinstellingen, universiteiten en ondernemingen aanmoedigen om meer samen te werken, en onderzoek en ontwikkeling van technologieën en de transformatie van resultaten bevorderen. […]. De rol van het nationale platform voor samenwerking tussen de industrie en financiën ten volle benutten en financiële instellingen begeleiden bij het ondersteunen van de technologische innovatie van ondernemingen. Een goede ontwikkelingsomgeving tot stand brengen. Industriële organisaties, industrieparken, instellingen voor wetenschappelijk onderzoek, toonaangevende ondernemingen enz. aanmoedigen om platforms voor openbare diensten op te zetten. Alle plaatsen ondersteunen in combinatie met regionale kenmerken, meer steun verlenen voor de middelen die nodig zijn voor de ontwikkeling van de industriële textielindustrie, en een groep demonstratiebases met specifieke regionale kenmerken vormen. Meer toezicht houden op de inschrijvingen, het beginsel van hoge kwaliteit en een hoge prijs in acht nemen en ordelijke concurrentie in de sector standaardiseren. (98) Glasvezel valt ook onder het werkplan van MIIT NDRC van 2023 voor de gestage groei van de bouwmaterialenindustrie ( 51 ) . In deel III.1.1. staat het volgende: “De nadruk leggen op cement, vlakglas, sanitair keramiek voor gebouwen, glasvezels en andere industrieën, elk jaar catalogi uitbrengen over energiebesparende en koolstofreducerende technologieën en toepassingsrichtsnoeren, proefprojecten voor succesanalyses bevorderen, transformatieplannen samenvatten, de bouw van een aantal demonstratieprojecten ondersteunen en steun bieden aan bouwmaterialenondernemingen. […] Een diepgaand beheer van de glas-, keramiek-, glasvezel- en andere industrieën alsook een gecoördineerde beheersing van verontreiniging en koolstofreductie bevorderen ”. (99) Deel III.4.10 van het werkplan voorziet in het volgende: “Versterken van de industriële samenwerking met landen en regio’s langs de “Belt and Road” en andere landen en regio’s, ten volle gebruikmaken van de voordelen van volledige reeksen technologieën, apparatuur, normen en ingenieursdiensten in sectoren zoals cement en glas, en groene en koolstofarme samenwerking in de internationale bouwmaterialenindustrie bevorderen. Ondersteunen van kernondernemingen om zich te richten op cement, glas, keramiek, glasvezels, gipsproducten enz., gezamenlijk O & O-instellingen en groene industrieparken oprichten en de veerkracht en het veiligheidsniveau van de toeleveringsketen van de mondiale industriële keten verbeteren.” . (100) De uitvoering van het werkplan staat centraal in deel IV.11: “De organisatie verder versterken: ervoor blijven zorgen dat de Staatsraad alomvattende en efficiënte pakketten economisch beleid en follow-upmaatregelen uitvoert. De bevoegde afdelingen begeleiden belangrijke lokale gebieden bij de uitvoering van beleidsmaatregelen om de groei van de bouwmaterialenindustrie te stabiliseren, preciezer beleid te bevorderen en de impact van het beleid verder te vergroten. Alle lokale gebieden houden rekening met de lokale realiteit, geven het coördinatiemechanisme voor de stabilisatie van de industriële groei vrij spel, versterken het organisatorische leiderschap, versterken de beleidsondersteuning en -uitvoering en bevorderen hun lokale bouwmaterialenindustrie.” . (101) Voorts voorziet deel IV.13 van het werkplan in operationele monitoring: “De monitoring van en de vroegtijdige waarschuwing voor de economische operationele situatie van de bouwmaterialenindustrie versterken, het coördinatiemechanisme van overheidsdiensten, brancheorganisaties en belangrijke ondernemingen verbeteren, opkomende, terugkerende en potentiële problemen die de goede werking van de industrie beïnvloeden, tijdig opsporen, beoordelen en erop reageren, en operationele risico’s voorkomen. Marktverwachtingen stabiliseren. Het toezicht op en de sturing van de prijzen van bulkgoederen, zoals brandstof en grondstoffen, en de prijzen van productiefactoren versterken, het onderzoek naar en de beoordeling van trends in vraag en aanbod versterken, en een mechanisme voor samenwerking op lange termijn tussen upstream- en downstreamsectoren tot stand brengen. De prijsmonitoring van belangrijke bouwmaterialen versterken, de welvaartindex van de bouwmaterialenindustrie openbaar maken, het dynamische evenwicht tussen vraag en aanbod sturen en een stabiel en ordelijk marktklimaat tot stand brengen.” . (102) Deze strategie van de centrale overheid wordt bevestigd in talrijke op de sector chemische vezels gerichte planningsdocumenten die op provinciaal niveau worden uitgegeven. Met name de provincies Shandong, Zhejiang, Jiangxi, Shaanxi en Shanxi bieden goede voorbeelden. (103) In deel IV.4. van het 14e vijfjarenplan van Shandong over de ontwikkeling van de bouwmaterialenindustrie staat het volgende ( 52 ) : “De industriële cluster beter en sterker maken. Zich richten op de bouw van industrieparken voor composietproducten in Weihai, Tai’an, Dezhou en Weifang, en de bouw van industrieparken voor composietmaterialen in Yiyuan ondersteunen. Het optimaliseren en versterken van de industrieclusters voor glasvezel in Tai’an Taishan en Linyi Yishui, en van de industrieclusters voor met glasvezel versterkte kunststoffen in het district Dezhou Wucheng en Weifang Anqiu, industrieparken gebruiken als platform om de invoering van een aantal hoogtechnologische projecten aan te moedigen om gedifferentieerde industriële ontwikkeling en schaalverbetering tot stand te brengen. Hoogwaardige glasvezel en aanverwante producten ontwikkelen. De ontwikkeling bevorderen van hoogwaardige glasvezels en glasvezelproducten zoals ultrafijne, zeer sterke, zeer elastische, alkalibestendige, laag-diëlektrische glasvezels, glasvezels met een lage expansie, glasvezels met een hoog gehalte aan siliciumdioxide, afbreekbare glasvezels, en glasvezels met een speciaal gevormde doorsnede. Zich richten op de behoeften aan elektronische informatie, lucht- en ruimtevaart, nieuwe energie, grootschalige landbouwbedrijven, landbouwkassen en andere gebieden, het ontwikkelen en bevorderen van producten van met glasvezel versterkte thermoplastische en thermohardende composietmaterialen, en netwerken van met glasvezel versterkte composietmaterialen voor infrastructuurprojecten.”. (104) Deel VI.2 van het 14e vijfjarenplan van Shandong gaat over beleidsmaatregelen en stelt het volgende vast: “De fiscale en belastingsteun verhogen, de uitvoering van nationaal fiscaal en belastingbeleid bevorderen, zoals superaftrek van O & O-uitgaven voor ondernemingen, belasting over de toegevoegde waarde op bouwmaterialen voor een alomvattend gebruik van middelen, en aftrek van inkomstenbelasting. Het beleid inzake financiële steun verbeteren, verschillende financiële instellingen aanmoedigen kredietsteun te verlenen voor projecten inzake gekwalificeerde bouwmaterialen, meer financiële steun verlenen voor fusies en overnames, merkbevordering, O & O-centra en internationale marketingnetwerken opzetten, en actief diensten op het gebied van financiële leasing en aanbodketenfinanciering ontwikkelen en de financieringsschaal voor snel groeiende kleine en middelgrote bouwmaterialenondernemingen uitbreiden.”. (105) Zhejiang heeft ook plannen uitgevoerd om de glasvezelindustrie te ontwikkelen. In het 14e vijfjarenplan van Zhejiang voor de ontwikkeling van de sector nieuwe materialen ( 53 ) wordt specifiek verwezen naar hoogwaardige vezels: “Industriecluster nieuwe materialen Jiaxing Tongxiang. Met de economische ontwikkelingszone van Tongxiang als zwaartepunt, zich toespitsen op hoogwaardige vezel- en composietmaterialen, hoogwaardige materialen voor batterijen, geavanceerde nieuwe materialen en andere deelgebieden, om een industriële keten te creëren voor hoogwaardige glasvezels en composietmaterialen alsook voor hoogwaardige materialen voor batterijen en downstreamproducten, teneinde de waardeketen te verbeteren.” . (106) In het 14e vijfjarenplan van Jiangxi voor de hoogwaardige ontwikkeling van nieuwe materialen ( 54 ) wordt ook de glasvezelindustrie genoemd: “Hoogwaardige vezels en composietmaterialen. De nadruk leggen op de ontwikkeling van goedkope, hoogwaardige glasvezels en producten om te voldoen aan de ontwikkelingsbehoeften van elektronische informatie en andere industrieën. Op basis van de twee industrieclusters (bases) in het noorden en het zuiden en de belangrijkste glasvezelondernemingen zal in Jiangxi een onderzoeks-, ontwikkelings- en testplatform voor hoogwaardige glasvezel en composietmaterialen worden opgericht. Zich toespitsen op de ontwikkeling van zeer sterke en taaie, gemakkelijk te vormen glasvezel, alkalivrije glasvezel, zeer sterke glasvezel met een hoge elasticiteit, hoogwaardige composietvezels, hoogzuivere cellulosehoudende vezels (antibacteriële vezels voor maskers, medische vezels enz.).”. (107) In het 14e vijfjarenplan van Shaanxi voor de ontwikkeling van de sector nieuwe materialen ( 55 ) wordt ook voorzien in steun voor de glasvezelindustrie: “Actief de gezonde ontwikkeling van de sector niet-organische niet-metalen composietmaterialen bevorderen. De ontwikkeling van koolstofhoudende composietmaterialen bevorderen met het oog op industrialisering en civiele toepassingen, het technologische niveau van koolstofvezels, glasvezels bevorderen […].”. (108) Evenzo wordt in deel IV.5 van het 14e vijfjarenplan van Shanxi voor nieuwe materialen ( 56 ) de glasvezelindustrie genoemd: “Zich toespitsen op de vraag naar materialen in de sectoren scheepsbouw, hogesnelheidstreinen, opwekking van windenergie, lichtgewicht voertuigen, drukvaten, openbare werken, versterking van gebouwen, en hoogspanningstransmissie, volledige integratie van industriële hulpbronnen upstream en downstream, streven naar onderzoek naar en ontwikkeling en bevordering van hoogwaardige vezelcomposietmaterialen, en bouwprojecten versnellen en bevorderen waarbij gebruik wordt gemaakt van hoogwaardige koolstofvezels, basaltcontinuvezel, hoogwaardige glasvezels, hoogwaardige textielvezels en versterkte composietmaterialen daarvan enz., om een volledige industriële keten voor hoogwaardige vezels tot stand te brengen die basisgrondstoffen — composietmaterialen — en productcomponenten omvat. Tegen 2025 zullen de bedrijfsinkomsten van de sector nieuwe glasvezelmaterialen 10 miljard CNY bedragen, waardoor op internationaal niveau een toonaangevende industriecluster voor hoogwaardige vezels en composietmaterialen tot stand wordt gebracht”. (109) Samengevat heeft de Chinese overheid maatregelen getroffen om marktdeelnemers ertoe te bewegen zich aan de doelstellingen van het overheidsbeleid te houden, namelijk om aangemoedigde sectoren te ondersteunen, waaronder de productie van de belangrijkste grondstoffen voor de vervaardiging van OMF. Dergelijke maatregelen belemmeren de vrije marktwerking. 3.3.6. Verstoringen van betekenis volgens artikel 2, lid 6 bis, punt b), vierde streepje van de basisverordening: het ontbreken, de discriminerende toepassing of de ontoereikende handhaving van faillissements-, vennootschaps- of eigendomswetgeving (110) Volgens de informatie in het dossier slaagt het Chinese systeem voor faillissementen er niet in zijn belangrijkste doelstellingen te verwezenlijken, zoals een billijke vereffening van vorderingen en schulden en de bescherming van de wettelijke rechten en belangen van crediteuren en debiteuren. Dit lijkt zijn oorsprong erin te hebben dat, ook al berust het Chinese faillissementsrecht formeel op beginselen die gelijkenis vertonen met de beginselen van het overeenkomstige recht in andere landen dan de VRC, het Chinese stelsel wordt gekenmerkt door structureel ontoereikende handhaving. (111) Het aantal faillissementen is nog altijd opvallend laag in verhouding tot de omvang van de economie van het land, niet in de laatste plaats doordat de insolventieprocedures een aantal tekortkomingen vertonen die het indienen van een faillissementsaanvraag in de praktijk ontmoedigen. Bovendien blijft de staat een vooraanstaande en actieve rol in de insolventieprocedures spelen, met vaak een directe invloed op de uitkomst ervan ( 57 ) . (112) Daarnaast zijn de tekortkomingen van het systeem van eigendomsrechten met name evident met betrekking tot eigendom van grond en grondgebruiksrechten in de VRC ( 58 ) . Alle grond is eigendom van de staat (collectieve landbouwgrond en stedelijke grond in staatseigendom). De toewijzing ervan is volledig in handen van de staat. (113) Er zijn wettelijke bepalingen waarmee wordt beoogd de rechten op het gebruik van grond op transparante wijze en tegen marktprijzen toe te wijzen, bijvoorbeeld door invoering van biedprocedures. Het komt echter regelmatig voor dat deze bepalingen niet worden nageleefd, waarbij sommige kopers hun grond kosteloos of tegen een lagere prijs dan de marktprijs verkrijgen ( 59 ) . Bovendien streven de autoriteiten bij het toewijzen van grond vaak specifieke politieke doelen na, waaronder de uitvoering van de economische plannen ( 60 ) . (114) Net als andere sectoren in de Chinese economie zijn de producenten van OMF onderworpen aan de gewone regels van de Chinese faillissements-, vennootschaps- of eigendomswetgeving. Dit heeft tot gevolg dat ook deze ondernemingen te maken hebben met verstoringen van bovenaf wegens de discriminerende toepassing of ontoereikende handhaving van de faillissements- en eigendomswetgeving. Deze overwegingen lijken ook volledig van toepassing te zijn op de sector chemische vezels. Uit het onderhavige onderzoek is niets naar voren gekomen dat deze bevindingen ter discussie stelt. (115) In het licht van het bovenstaande heeft de Commissie geconcludeerd dat er sprake was van discriminerende toepassing of ontoereikende handhaving van de faillissements- en eigendomswetgeving in de sector chemische vezels, ook ten aanzien van het onderzochte product. 3.3.7. Verstoringen van betekenis volgens artikel 2, lid 6 bis, punt b), vijfde streepje van de basisverordening: verstoringen van loonkosten (116) Een systeem van marktgebaseerde lonen kan zich in de VRC niet volledig ontwikkelen, omdat werknemers en werkgevers worden belemmerd in hun recht op collectieve organisatie. De VRC heeft een aantal kernverdragen van de Internationale Arbeidsorganisatie (IAO), met name die inzake de vrijheid van vereniging en collectieve onderhandelingen, niet geratificeerd ( 61 ) . Krachtens het nationale recht is er slechts één vakbondsorganisatie actief. Deze organisatie is echter onvoldoende onafhankelijk van de overheidsinstanties en zij is slechts in beperkte mate bij collectieve onderhandelingen en de bescherming van de rechten van werknemers betrokken ( 62 ) . (117) Bovendien wordt de mobiliteit van werknemers in de VRC beperkt door het systeem van registratie van huishoudens, dat de toegang tot het volledige scala van socialezekerheids- en andere voorzieningen beperkt tot de lokale inwoners van een bepaald administratief gebied. Dit leidt er doorgaans toe dat werknemers die niet als lokale ingezetene zijn geregistreerd, zich in een kwetsbare werkgelegenheidssituatie bevinden en een lager inkomen ontvangen dan de houders van de ingezetenenregistratie ( 63 ) . Deze bevindingen leiden tot verstoring van de loonkosten in de VRC. (118) Er is geen bewijsmateriaal ingediend waaruit blijkt dat de sector chemische vezels, met inbegrip van de producenten van OMF, niet onderworpen zou zijn aan het beschreven Chinese arbeidsrechtstelsel. De sector chemische vezels staat derhalve bloot aan verstoringen van de loonkosten, zowel direct (bij het vervaardigen van het betrokken product of de belangrijkste grondstof voor de vervaardiging ervan) als indirect (bij het krijgen van toegang tot kapitaal of basisproducten van ondernemingen die in de VRC aan hetzelfde arbeidsrechtstelsel onderworpen zijn). 3.3.8. Verstoringen van betekenis volgens artikel 2, lid 6 bis, punt b), zesde streepje van de basisverordening: toegang tot financiering door instellingen die de doelstellingen van het overheidsbeleid uitvoeren of anderszins in hun werking niet onafhankelijk zijn ten opzichte van de staat (119) Wat betreft de toegang tot kapitaal voor bedrijven in de VRC, is er sprake van diverse verstoringen. (120) Ten eerste wordt het Chinese financiële systeem gekenmerkt door de sterke positie van staatsbanken ( 64 ) , die bij het verschaffen van toegang tot kapitaal andere criteria dan de economische levensvatbaarheid van een project hanteren. Net als niet-financiële staatsondernemingen blijven de banken verbonden met de staat, niet alleen via de eigendomsrelatie, maar ook via persoonlijke betrekkingen (de hoogste bestuurders van de grote financiële instellingen in handen van de overheid worden in laatste instantie door de CCP benoemd) ( 65 ) , en voeren zij, wederom net als niet-financiële staatsondernemingen, geregeld het beleid van de Chinese overheid uit. (121) Hiermee voldoen de banken aan een uitdrukkelijke wettelijke verplichting om te handelen in overeenstemming met de behoeften van de nationale economische en sociale ontwikkeling en overeenkomstig het industriebeleid van de staat ( 66 ) . Daarbij komen nog aanvullende bestaande regels, die geldmiddelen naar sectoren leiden die volgens de overheid moeten worden gestimuleerd of anderszins als belangrijk zijn aangemerkt ( 67 ) . (122) Hoewel wordt erkend dat in diverse wettelijke bepalingen is vastgesteld dat het normale gedrag van banken en de prudentiële regels, zoals de noodzaak om de kredietwaardigheid van de kredietnemer te onderzoeken, moeten worden geëerbiedigd, wijst het overgrote deel van het bewijsmateriaal, waaronder de bevindingen van handelsbeschermingsonderzoeken, erop dat deze bepalingen bij de toepassing van de verschillende rechtsinstrumenten slechts een secundaire rol spelen. (123) Zo heeft de Chinese overheid verduidelijkt dat zelfs particuliere commerciële bankbeslissingen onder toezicht van de CCP moeten staan en in overeenstemming moeten blijven met het nationale beleid. Een van de drie overkoepelende doelstellingen van de staat met betrekking tot de governance van het bankwezen is nu het versterken van de leidende positie van de partij in de bank- en verzekeringssector, ook met betrekking tot operationele en managementkwesties ( 68 ) . Ook moet bij de criteria voor prestatie-evaluatie van commerciële banken nu in het bijzonder rekening worden gehouden met de wijze waarop entiteiten “de nationale ontwikkelingsdoelstellingen en de reële economie dienen”, en met name hoe zij “strategische en opkomende industrieën ten dienste staan” ( 69 ) . (124) Bovendien staan er in de catalogus van hoogtechnologische uitgevoerde producten van de VRC ( 70 ) die is uitgegeven door het Ministerie van Wetenschap en Technologie, het Ministerie van Buitenlandse Handel en de algemene douaneadministratie, 1900 hoogtechnologische producten in acht categorieën ten aanzien waarvan de Chinese overheid preferentieel uitvoerbeleid voert. Een van de categorieën is de categorie “Nieuwe materialen”, waarvan OMF deel uitmaken. Daarnaast omvat de catalogus van hoogtechnologische producten van de VRC, gepubliceerd door het ministerie van Wetenschap en Technologie, het ministerie van Financiën en de nationale belastingdienst, “nieuwe materialen” in de elf prioritaire gebieden ervan. (125) Daarnaast komen de in zones voor hoogtechnologische ontwikkeling gevestigde hoogtechnologische ondernemingen krachtens de wet inzake de vooruitgang van wetenschap en technologie van de VRC in aanmerking voor een reeks preferentiële beleidsmaatregelen, zoals een vennootschapsbelastingtarief van 15 % in plaats van het normale tarief van 25 % en, verdere verlaging van het vennootschapsbelastingtarief naar 10 % als de waarde van de uitgevoerde producten 70 % van de totale waarde voor dat jaar bereikt. Nieuwe hoogtechnologische ondernemingen worden de eerste twee jaar na de aanvangsdatum van de productie vrijgesteld van vennootschapsbelasting en van bouwbelastingen. (126) Voor ondernemingen die nieuwe technologie ontwikkelen, produceren en toepassen geldt vrijstelling van belasting op grond in verband met onderzoek en ontwikkeling, versnelde afschrijving van apparatuur waarmee hoogtechnologische ondernemingen hun hoogtechnologische producten ontwikkelen en vervaardigen en vrijstelling van uitvoertarieven voor uitgevoerde producten van hoogtechnologische ondernemingen, behalve die waarvoor de staat beperkingen heeft ingesteld of welke betrekking hebben op specifieke producten. (127) Jiangxi Luobian Glass Fibre, een van de grootste producenten van OMF in de VRC, is gecertificeerd als nationale hoogtechnologische onderneming en komt derhalve in aanmerking voor de overeenkomstige subsidies en preferentiële beleidsmaatregelen voor hoogtechnologische ondernemingen. (128) Voorts zijn obligatie- en kredietratings dikwijls om verscheidene redenen verstoord, onder meer omdat de risicobeoordeling wordt beïnvloed door het strategische belang dat een bedrijf voor de Chinese overheid heeft, en door de kracht die uitgaat van een impliciete garantie van de overheid. Schattingen geven sterk de indruk dat Chinese kredietratings systematisch overeenkomen met lagere internationale ratings ( 71 ) . (129) Daarbij komen nog aanvullende bestaande regels, die geldmiddelen naar sectoren leiden die volgens de overheid moeten worden gestimuleerd of anderszins als belangrijk zijn aangemerkt ( 72 ) . Dit leidt ertoe dat er gemakkelijker leningen worden verstrekt aan staatsondernemingen, grote particuliere bedrijven met goede connecties en bedrijven in belangrijke industriële sectoren, wat impliceert dat de beschikbaarheid en de kosten van kapitaal niet voor alle spelers op de markt gelijk zijn. (130) Ten tweede worden de kredietkosten kunstmatig laag gehouden om de groei van investeringen te stimuleren. Dit heeft geleid tot een buitensporig gebruik van kapitaalinvesteringen met steeds lagere rendementen. Dit wordt geïllustreerd door de toename van de schulden van ondernemingen in de overheidssector ondanks een scherpe daling van de winstgevendheid, waaruit blijkt dat de mechanismen in het bankwezen niet volgens normale commerciële beginselen reageren. (131) Ten derde zijn de prijssignalen, ondanks de liberalisering van de nominale rente in oktober 2015, nog steeds niet het resultaat van de vrije marktwerking, maar worden zij beïnvloed door verstoringen die door de overheid zijn veroorzaakt. Ten minste een derde van alle leningen werd eind 2018 nog steeds tegen of onder het benchmarktarief verstrekt ( 73 ) . De officiële media in de VRC hebben onlangs gemeld dat de CCP heeft opgeroepen om “de marktrente voor leningen naar beneden bij te sturen” ( 74 ) . Kunstmatig lage rentetarieven leiden tot te lage prijzen en daarmee tot buitensporig gebruik van kapitaal. (132) De algehele kredietgroei in de VRC duidt erop dat de toewijzing van kapitaal minder doeltreffend plaatsvindt dan voorheen, zonder aanwijzingen voor kredietrestricties die in een niet-verstoorde marktomgeving te verwachten zouden zijn. Als gevolg hiervan is het aantal niet-renderende leningen snel gestegen. De Chinese overheid heeft er een aantal malen voor gekozen om wanbetalingen te voorkomen, wat heeft geleid tot het ontstaan van “zombie”-ondernemingen, of om de eigendom van de schuld over te dragen (bv. via fusies of schuldconversies) zonder dat daarbij noodzakelijkerwijs het totale schuldprobleem werd verholpen of de onderliggende oorzaken van dat probleem werden weggenomen. (133) In essentie wordt het stelsel voor ondernemingskredieten in de VRC, ondanks de stappen die zijn genomen om de markt te liberaliseren, beïnvloed door verstoringen van betekenis als gevolg van de voortdurende en alomtegenwoordige rol van de staat op de kapitaalmarkten. Daarom leidt het aanzienlijke overheidsingrijpen in het financiële stelsel ertoe dat de marktomstandigheden op alle niveaus sterk worden beïnvloed. 3.3.9. Systemische aard van de beschreven verstoringen (134) De in het rapport beschreven verstoringen zijn kenmerkend voor de Chinese economie. Uit het beschikbare bewijs blijkt dat de feiten en kenmerken van het Chinese systeem zoals hierboven beschreven in de punten 3.3.2 tot en met 3.3.5 en in deel I van het rapport, van toepassing zijn op het hele land en alle sectoren van de economie. Hetzelfde geldt voor de beschrijving van de productiefactoren als vermeld in de punten 3.3.6 en 3.3.8 en in deel II van het rapport. (135) Voor de productie van OMF is een breed scala aan basisproducten nodig. Wanneer de producenten van OMF deze basisproducten inkopen of daarvoor een contract sluiten, zijn de prijzen die zij betalen (en die als hun kosten worden geregistreerd) duidelijk blootgesteld aan dezelfde systemische verstoringen als hierboven genoemd. Zo zetten leveranciers van basisproducten bijvoorbeeld arbeidskrachten in die aan de verstoringen onderhevig zijn. Zij kunnen geld lenen dat onderhevig is aan de verstoringen in de financiële sector/kapitaaltoewijzing. Daarnaast zijn zij onderworpen aan het planningsysteem dat op alle niveaus van de overheid en op alle sectoren van toepassing is. (136) Dientengevolge zijn niet alleen de binnenlandse verkoopprijzen van OMF ongeschikt om te worden gebruikt in de zin van artikel 2, lid 6 bis, punt a), van de basisverordening, maar zijn alle kosten voor basisproducten (waaronder grondstoffen, energie, grond, financiering, arbeid enz.) eveneens beïnvloed omdat de prijsvorming ervan wordt beïnvloed door aanzienlijk overheidsingrijpen, zoals beschreven in de delen I en II van het rapport. (137) Het overheidsingrijpen dat met betrekking tot de toewijzing van kapitaal, grond, arbeid, energie en grondstoffen is beschreven, vindt namelijk plaats in de gehele VRC. Dit betekent bijvoorbeeld dat een basisproduct dat zelf in de VRC is geproduceerd door de combinatie van een reeks productiefactoren aan verstoringen van betekenis onderhevig is. Hetzelfde geldt voor het basisproduct van het basisproduct enz. (138) Noch de Chinese overheid, noch de producenten-exporteurs hebben in het kader van het onderhavige onderzoek bewijsmateriaal of argumenten van het tegendeel aangedragen. 3.3.10. Conclusie (139) Uit de analyse in de punten 3.3.2 tot en met 3.3.8, waarbij al het beschikbare bewijsmateriaal over het ingrijpen van de VRC in haar economie in het algemeen en in de sector chemische vezels (met inbegrip van het betrokken product) is onderzocht, is gebleken dat de prijzen en kosten van het betrokken product, waaronder de kosten van grondstoffen, energie en arbeid, niet door de vrije marktwerking tot stand zijn gekomen doordat zij worden beïnvloed door aanzienlijk overheidsingrijpen in de zin van artikel 2, lid 6 bis, punt b), van de basisverordening, zoals blijkt uit de daadwerkelijke of mogelijke gevolgen van een of meer van de daarin genoemde factoren. (140) Op grond daarvan en gezien de niet-medewerking van de Chinese overheid heeft de Commissie geconcludeerd dat het in dit geval niet passend is om voor het vaststellen van de normale waarde gebruik te maken van de binnenlandse prijzen en kosten. (141) Bijgevolg heeft de Commissie de normale waarde uitsluitend berekend aan de hand van productie- en verkoopkosten waarin niet-verstoorde prijzen of benchmarks tot uitdrukking komen, dat wil zeggen in dit geval aan de hand van de overeenkomstige productie- en verkoopkosten in een passend representatief land in overeenstemming met artikel 2, lid 6 bis, punt a), van de basisverordening en zoals wordt besproken in het volgende punt. 3.4. Representatief land (142) De keuze van het representatieve land overeenkomstig artikel 2, lid 6 bis, van de basisverordening werd gebaseerd op de volgende criteria: — een niveau van economische ontwikkeling dat vergelijkbaar is met dat van de VRC. Hiertoe heeft de Commissie aan de hand van de databank van de Wereldbank landen onderzocht met een bruto nationaal inkomen per inwoner dat vergelijkbaar is met dat van de VRC ( 75 ) ; — productie van het onderzochte product in dat land ( 76 ) ; — beschikbaarheid van relevante openbare gegevens in het representatieve land; — wanneer er sprake is van meer dan één mogelijk representatief land, moet, indien van toepassing, de voorkeur worden gegeven aan het land met een toereikend niveau van sociale en milieubescherming. (143) Zoals toegelicht in overweging 42, heeft de Commissie op 10 februari 2023 een mededeling aangaande de bronnen voor de vaststelling van de normale waarde bekendgemaakt. In de mededeling werden de feiten en het bewijsmateriaal beschreven die aan de relevante criteria ten grondslag liggen, en werden de belanghebbenden in kennis gesteld van haar voornemen om India als geschikt representatief land te gebruiken indien het bestaan van verstoringen van betekenis in de zin van artikel 2, lid 6 bis, van de basisverordening zou worden bevestigd. Overeenkomstig de criteria van artikel 2, lid 6 bis, van de basisverordening heeft de Commissie India in de mededeling over bronnen aangemerkt als een land met een vergelijkbaar niveau van economische ontwikkeling als de VRC. India wordt door de Wereldbank op basis van het bruto nationaal inkomen ingedeeld als “lagermiddeninkomensland”. Bovendien werd India aangemerkt als een land waar het onderzochte product wordt geproduceerd en waar onmiddellijk relevante gegevens beschikbaar zijn. (144) Hoewel India geen hogermiddeninkomensland is zoals de VRC, was het in het verzoek om een nieuw onderzoek voorgestelde alternatieve representatieve land de Russische Federatie. Aangezien de Russische Federatie sinds april 2022 is gestopt met het publiceren van gedetailleerde invoer- en uitvoergegevens, was de Commissie echter van mening dat de Russische Federatie geen geschikt representatief land zou zijn. (145) In het verzoek om een nieuw onderzoek werd opgemerkt dat er andere landen in de hogermiddeninkomenscategorie waren waar OMF werden geproduceerd. Uit statistieken over de invoer in de Unie blijkt dat er in drie hogermiddeninkomenslanden, namelijk Servië, Noord-Macedonië en Moldavië, redelijke hoeveelheden OMF worden geproduceerd. (146) Op basis van de informatie in het verzoek om een nieuw onderzoek zouden echter geen “openbare gegevens voor alle kostenfactoren, met inbegrip van invoerstatistieken en jaarrekeningen” voor deze landen beschikbaar zijn. Daarom heeft de Commissie in de mededeling over de bronnen geen ander hogermiddeninkomensland als geschikt representatief land overwogen. (147) Bovendien heeft de Commissie de in de Global Trade Atlas (“GTA”) gerapporteerde invoerstatistieken met betrekking tot de belangrijkste grondstoffen in alle drie de in overweging 145 genoemde landen geanalyseerd. De belangrijkste grondstoffen zijn opgenomen in onderstaande tabel 1 en zijn glasvezelrovings, glasvezelgarens, styreenbutadieenrubber en kleefstof. (148) De analyse van de Commissie met betrekking tot deze landen, die tot de conclusie heeft geleid dat geen van deze landen als een geschikt representatief land kon worden beschouwd, wordt hieronder uiteengezet: 3.4.1. Servië (149) Voor Servië heeft de Commissie openbaar beschikbare financiële informatie kunnen vinden voor de enige haar bekende producent, DOO Masterplast yu Subotica ( 77 ) . Deze producent was in 2022 winstgevend. (150) 96 % van de invoer van glasvezelrovings en 70 % van de invoer van glasvezelgarens in Servië was in 2022 echter van oorsprong uit de VRC, en glasvezelgarens werden bovendien niet in aanzienlijke hoeveelheden ingevoerd om een redelijke benchmark te kunnen zijn. Servië kon derhalve niet als een geschikt representatief land worden beschouwd. 3.4.2. Moldavië (151) Voor Moldavië heeft de Commissie openbaar beschikbare financiële informatie kunnen vinden voor de enige haar bekende producent, Djofra-M Srl ( 78 ) , die in 2022 winstgevend was. (152) In het geval van Moldavië was in 2022 echter 86 % van de invoer van glasvezelgarens en 90 % van de invoer van glasvezelrovings in het land van oorsprong uit de VRC of Belarus. Moldavië kon daarom niet als een geschikt representatief land worden beschouwd, aangezien de prijzen voornamelijk betrekking hadden op de invoer van grondstoffen van oorsprong uit de VRC of een niet-WTO-land. 3.4.3. Noord-Macedonië (153) Voor Noord-Macedonië heeft de Commissie geen financiële informatie kunnen vinden voor de enige haar bekende producent, Technical Textiles DOO ( 79 ) . De Commissie merkte ook op dat het overgrote deel van de invoer van de belangrijkste grondstoffen in Noord-Macedonië van oorsprong uit de VRC was. (154) Noord-Macedonië kon derhalve evenmin als een geschikt representatief land worden beschouwd. 3.4.4. Conclusie (155) De Commissie was van oordeel dat India een geschikt representatief land zou kunnen zijn vanwege de aard van dit nieuwe onderzoek in verband met het vervallen van de maatregelen, waarbij de Commissie geen nieuwe hoogte van een dumpingmarge zou voorstellen, maar alleen zou onderzoeken of de dumping wordt voortgezet of zich waarschijnlijk zal herhalen op basis van een raming van de dumpingmarge op basis van de huidige prijzen bij uitvoer naar de Unie of naar derde landen. (156) In lagermiddeninkomenslanden, zoals India, zijn de productiefactoren waarschijnlijk goedkoper dan in landen met een hoger niveau van economische ontwikkeling, zoals de VRC. (157) Dit zal waarschijnlijk resulteren in een normale waarde en derhalve een onderschatte dumpingmarge. (158) Aangezien het huidige onderzoek echter een nieuw onderzoek bij het vervallen van de maatregelen is waarbij de vraag rijst of het waarschijnlijk is dat de dumping zal worden voortgezet of herhaald ongeacht het werkelijke niveau, was de Commissie van oordeel dat India bij wijze van uitzondering als een geschikte bron voor de niet-verstoorde kosten en prijzen kon worden beschouwd, hoewel de berekende normale waarde die hieruit zou voortvloeien, waarschijnlijk zou worden onderschat. (159) In dit verband merkte de Commissie op dat uit de normale waarde die op basis van deze zeer conservatieve benadering was vastgesteld, reeds van aanzienlijke dumping bleek. (160) In deze context bleek India een geschikt representatief land te zijn. (161) Tot slot hoefde er, gezien de niet-medewerking en aangezien was vastgesteld dat India een geschikt representatief land was, geen beoordeling van het niveau van sociale en milieubescherming plaats te vinden conform artikel 2, lid 6 bis, punt a), eerste streepje, laatste zin, van de basisverordening. (162) Gezien de niet-medewerking heeft de Commissie, zoals voorgesteld in het verzoek om een nieuw onderzoek in verband met het vervallen van de maatregelen en aangezien India voldeed aan de criteria van artikel 2, lid 6 bis, punt a), eerste streepje, van de basisverordening, India als passend representatief land geselecteerd. 3.5. Bronnen aan de hand waarvan niet-verstoorde kosten worden vastgesteld (163) In de mededeling over de bronnen heeft de Commissie de productiefactoren zoals grondstoffen, energie en arbeid vermeld die bij de productie van het onderzochte product door de producenten-exporteurs worden gebruikt. (164) De Commissie heeft in de mededeling over de bronnen ook verklaard dat zij, voor de berekening van de normale waarde overeenkomstig artikel 2, lid 6 bis, punt a), van de basisverordening, gebruik zou maken van de GTA om de niet-verstoorde kosten van de productiefactoren, met name de belangrijkste grondstoffen, vast te stellen. (165) Daarnaast verklaarde de Commissie dat zij gegevens van Maharashtra State Electricity Distribution Company Ltd, het ministerie van Aardolie en Aardgas en het ministerie van Arbeid en Werkgelegenheid van de Indiase overheid zou gebruiken om niet-verstoorde elektriciteits-, gas- en arbeidskosten vast te stellen. (166) De Commissie heeft de belanghebbenden meegedeeld dat zij ook een waarde voor de vaste productiekosten zou opnemen om de kosten te dekken die niet in de bovengenoemde productiefactoren zijn opgenomen. De Commissie heeft de verhouding tussen de vaste productiekosten en de productiekosten vastgesteld op basis van de in het verzoek om een nieuw onderzoek verstrekte informatie. (167) Tot slot verklaarde de Commissie dat zij voor het vaststellen van de VAA-kosten en winst gebruik zou maken van de financiële gegevens van twee Indiase producenten van het onderzochte product zoals uiteengezet in overweging 43. 3.6. Niet-verstoorde kosten en benchmarks 3.6.1. Productiefactoren (168) Rekening houdend met alle op het verzoek om een nieuw onderzoek gebaseerde informatie en later door de indiener van het verzoek ingediende en ter plaatse gecontroleerde informatie, en wegens niet-medewerking van de Chinese producenten-exporteurs of opmerkingen over de mededeling over de bronnen, werden de volgende productiefactoren en hun bronnen in kaart gebracht met het oog op de vaststelling van de normale waarde overeenkomstig artikel 2, lid 6 bis, punt a), van de basisverordening: Tabel 1 Productiefactoren van bepaalde open weefsels van glasvezels Productiefactoren Goederencodes Gegevensbron Meeteenheid Niet-verstoorde waarde (CNY) Grondstoffen Rovings 7019 12 00 GTA ( 80 ) Kilogram (kg) 7,08 Garens en lonten 7019 19 00 GTA kg 13,94 Styreenbutadieenrubber 4002 11 00 GTA kg 9,38 Kleefstof 3506 91 10 GTA kg 16,99 Energie Elektriciteit N.v.t. Regelgevende Commissie voor Elektriciteit van Maharashtra ( 81 ) Kilowattuur (kWh) 0,73 Aardgas N.v.t. Petroleum Planning & Analysis Cell Ministerie van Aardolie en Aardgas, Indiase overheid ( 82 ) 0,08 Arbeid Arbeid N.v.t. Arbeidsbureau Ministerie van Arbeid en Werkgelegenheid, Indiase overheid ( 83 ) Voltijdequivalent (“vte”) 0,08 3.6.2. Grondstoffen (169) Met het oog op de vaststelling van de niet-verstoorde prijs van de belangrijkste grondstoffen als geleverd aan de fabriekspoort van een producent in het representatieve land, heeft de Commissie als basis de gewogen gemiddelde invoerprijs voor het representatieve land gebruikt, zoals vermeld door de GTA, waarbij invoerrechten en vervoerskosten werden opgeteld. Er werd een invoerprijs in het representatieve land vastgesteld als gewogen gemiddelde van de eenheidsprijzen van invoer uit alle derde landen met uitzondering van de VRC en de in bijlage 1 bij Verordening (EU) 2015/755 van het Europees Parlement en de Raad genoemde landen die geen lid zijn van de WTO ( 84 ) . (170) De Commissie heeft besloten de invoer uit de VRC in het representatieve land uit te sluiten, aangezien zij tot de conclusie is gekomen dat het niet passend is de binnenlandse prijzen en kosten in de VRC te gebruiken wegens de aanwezigheid van verstoringen van betekenis in de zin van artikel 2, lid 6 bis, punt b), van de basisverordening. (171) Aangezien er geen bewijsmateriaal is waaruit blijkt dat dezelfde verstoringen niet gelijkelijk gevolgen voor de voor de uitvoer bestemde producten hebben, was de Commissie van mening dat dezelfde verstoringen gevolgen hebben gehad voor de uitvoerprijzen. Na de invoer uit de VRC in het representatieve land te hebben uitgesloten, bleef het volume van de invoer uit andere derde landen representatief. (172) Na de analyse van de gegevens over de voor de productie van OMF gebruikte grondstoffen van een representatieve producent in de Unie en gezien de niet-medewerking van de Chinese producenten-exporteurs, heeft de Commissie besloten om voor de berekening van de normale waarde onderscheid te maken tussen twee categorieën OMF: OMF in rollen en OMF in banden. (173) Om deze reden heeft de Commissie, naast de in de mededeling bij het dossier van 10 februari 2023 vermelde productiefactoren, aan de lijst van grondstoffen de kleefstof (goederencode 3506 91 10) toegevoegd die werd gebruikt voor de berekening van de normale waarde voor OMF in de vorm van banden. (174) De Commissie heeft het aandeel hulpstoffen in de totale productiekosten in het tijdvak van het nieuwe onderzoek berekend. Om een niet-verstoorde waarde voor deze kostencomponenten vast te stellen en gegeven de niet-medwerking van de producenten-exporteurs, heeft de Commissie overeenkomstig artikel 18 van de basisverordening gebruikgemaakt van de beschikbare gegevens en haar bevindingen gebaseerd op de door de indiener van het verzoek verstrekte gegevens. (175) Het aandeel hulpstoffen was specifiek voor elke categorie OMF-producten en vertegenwoordigde 4,9 % en 5,1 % van de totale productiekosten voor OMF respectievelijk in rollen en in banden. Deze percentages werden vervolgens toegepast op de niet-verstoorde waarde van de productiekosten om de niet-verstoorde waarde van hulpstoffen te bepalen. (176) Normaliter moeten bij de invoerprijzen van grondstoffen ook de prijzen voor binnenlands vervoer worden opgeteld. Gezien het gebrek aan medewerking en de aard van dit nieuwe onderzoek in verband met het vervallen van de maatregelen, dat bedoeld is om vast te stellen of de dumping in het tijdvak van het nieuwe onderzoek werd voortgezet of zich opnieuw zou kunnen voordoen en niet om de exacte omvang daarvan te bepalen, heeft de Commissie echter besloten dat een correctie voor binnenlands vervoer niet nodig is. Dergelijke correcties zouden alleen leiden tot een verhoging van de normale waarde en dus tot bevestiging van het bestaan van dumping met een hoger bedrag. 3.6.3. Arbeid (177) Om de benchmark voor loonkosten in het representatieve land vast te stellen, heeft de Commissie gebruikgemaakt van de meest recente beschikbare gegevens van het arbeidsbureau van het ministerie van Arbeid en Werkgelegenheid, gepubliceerd door de Indiase overheid. In 2016 bedroeg het gemiddelde loon in de glasindustrie in de regio Maharashtra 329,85 INR/dag. Het gemiddelde loon voor 2016 werd vervolgens geïndexeerd op basis van de laatst beschikbare loonindexindicator, namelijk de tweede helft van 2020, tot 1 566,79 INR/dag. Dit resulteerde in gemiddelde loonkosten per uur per vte van 3,53 EUR/h, wat overeenkwam met 0,08 CNY per vierkante meter ( 85 ) . 3.6.4. Elektriciteit (178) Om de elektriciteitsprijs vast te stellen, heeft de Commissie gebruikgemaakt van de meest recente beschikbare gegevens over de industriële elektriciteitsprijzen die in rekening worden gebracht door een van de grootste elektriciteitsleveranciers in India, namelijk Maharashtra State Electricity Distribution Company Ltd, zoals gerapporteerd door de regelgevende Commissie voor Elektriciteit van Maharashtra ( 86 ) . (179) Volgens de beschikbare informatie bedroeg het gemiddelde industrietarief voor de jaren 2021-2022 8,49 INR/kWh en het gemiddelde industrietarief voor de jaren 2022-2023 8,54 INR/kWh. Aangezien het tijdvak van het nieuwe onderzoek zes maanden van 2021 en zes maanden van 2022 bestrijkt, bedroeg het gewogen gemiddelde industrietarief voor het TNO 8,51 INR/kWh, wat overeenkomt met 0,73 CNY/kWh ( 87 ) . 3.6.5. Aardgas (180) Om de prijs van het aan industriële gebruikers geleverde aardgas vast te stellen, heeft de Commissie voor het tijdvak van het nieuwe onderzoek gebruikgemaakt van de prijs van aardgas in India, zoals gepubliceerd door de Petroleum Planning & Analysis Cell van het Ministerie van Aardolie en Aardgas van de Indiase overheid. (181) De eenheidsprijs van aardgas in India was afkomstig uit de verslagen over de binnenlandse aardgasprijs en werd gerapporteerd als 1,8 USD/MMBtu ( 88 ) voor de periode april 2021 — september 2021, 2,9 USD/MMBtu voor de periode oktober 2021 — maart 2022 en 6,1 USD/MMBtu voor de periode april 2022 — september 2022. (182) Dit werd omgerekend naar een gemiddelde kostprijs per eenheid van 0,08 CNY/kWh voor het tijdvak van het nieuwe onderzoek ( 89 ) . 3.6.6. Vaste productiekosten, VAA-kosten en winst (183) Volgens artikel 2, lid 6 bis, punt a), van de basisverordening geldt het volgende: “De door berekening vastgestelde normale waarde omvat een niet-verstoord en redelijk bedrag voor administratiekosten, verkoopkosten en algemene kosten en voor winst.” Bovendien moet een waarde voor de vaste productiekosten worden vastgesteld om de niet in de bovengenoemde productiefactoren opgenomen kosten te bestrijken. (184) Om een niet-verstoorde waarde voor de vaste productiekosten vast te stellen, heeft de Commissie en gegeven de niet-medewerking van de Chinese producenten-exporteurs — overeenkomstig artikel 18 van de basisverordening gebruikgemaakt van de beschikbare gegevens. Daarom heeft de Commissie het aandeel van de vaste productiekosten in de totale productiekosten vastgesteld op basis van de door de indiener van het verzoek verstrekte gegevens. De vaste productiekosten omvatten de vaste kosten van installaties, vaste kosten van opslagplaatsen, afschrijvingen, onderhoud, leveringen en diensten (zoals storten van afval, schoonmaakdiensten en uitbesteding). (185) Het aandeel van de algemene productiekosten vertegenwoordigde ongeveer 7 % en 11 % van de totale productiekosten voor OMF respectievelijk in rollen en banden. Vervolgens zijn deze percentages toegepast op de niet-verstoorde waarde van de totale productiekosten om de niet-verstoorde waarde van de vaste productiekosten te bepalen, afhankelijk van de categorie geproduceerde OMF. (186) Voor de vaststelling van een niet-verstoord en redelijk bedrag voor VAA-kosten en winst is de Commissie uitgegaan van de meest recente beschikbare financiële gegevens van twee producenten in India die in de mededeling bij het dossier over de relevante bronnen in kaart waren gebracht als actieve en winstgevende producenten van OMF in het tijdvak van het nieuwe onderzoek. (187) De financiële gegevens van de twee ondernemingen werden geconsolideerd en de Commissie berekende een gemiddeld aandeel VAA-kosten en winst die van toepassing zijn op de berekening van de door berekening vastgestelde normale waarde. Er werd gebruikgemaakt van financiële gegevens voor de volgende ondernemingen, zoals openbaar beschikbaar in de databank Orbis Bureau van Dijk ( 90 ) : — Montex Glass Fibre Industries Private Limited (boekjaar eindigend op 31 maart 2022); — Pyrotek India Private Limited (boekjaar eindigend op 31 maart 2022). 3.7. Berekening van de normale waarde (188) Op basis van het bovenstaande heeft de Commissie de normale waarde per productsoort (namelijk OMF in rollen en OMF in banden, zoals toegelicht in overweging 172), berekend af fabriek overeenkomstig artikel 2, lid 6 bis, punt a), van de basisverordening. (189) Volgens de informatie in het verzoek om een nieuw onderzoek in verband met het vervallen van de maatregelen, die vervolgens is gecontroleerd op basis van de gegevens van een van de aan het onderzoek meewerkende producenten in de Unie die daartoe specifieke informatie had verstrekt, worden zowel OMF in rollen als OMF in banden geproduceerd met gebruikmaking van rovings, garens en styreenbutadieenrubber. OMF in banden hebben ook een kleeflaag. (190) Daarom werd de niet-verstoorde waarde voor de kleeflaag samen met alle andere grondstoffen gebruikt om de normale waarde voor OMF in banden te berekenen, terwijl deze niet werd gebruikt om de normale waarde voor OMF in rollen te berekenen. De methode, die in de volgende overwegingen wordt uiteengezet, is in beide gevallen dezelfde. (191) Eerst heeft de Commissie de niet-verstoorde productiekosten vastgesteld. Gegeven de niet-medewerking van de producenten-exporteurs heeft de Commissie zich gebaseerd op de door de indiener in het verzoek om een nieuw onderzoek en één in de steekproef opgenomen producent-exporteur verstrekte informatie ( 91 ) , die ter plaatse werd gecontroleerd, over het verbruik van elke productiefactor (grondstoffen, arbeid en elektriciteit) voor de vervaardiging van het onderzochte product. (192) De Commissie heeft de verbruiksvolumes vermenigvuldigd met de niet-verstoorde kosten per eenheid in India, zoals beschreven in punt 3.6.2. Een aantal productiefactoren die in het tijdvak van het nieuwe onderzoek een verwaarloosbaar percentage van de totale grondstofkosten vertegenwoordigden, werd uitgedrukt als een percentage van de belangrijkste grondstoffen, zoals uiteengezet in overweging 166. De Commissie heeft dat percentage toegepast op de niet-verstoorde kosten van de belangrijkste grondstoffen om tot een niet-verstoorde waarde te komen. (193) Nadat de niet-verstoorde productiekosten waren vastgesteld, heeft de Commissie de in de overweging 183 vastgestelde vaste productiekosten, VAA-kosten en winst bij de niet-verstoorde productiekosten opgeteld: — vaste productiekosten, zoals vastgesteld in overweging 185; — VAA-kosten, die 43 % van de omzet uitmaakten, en — de winst, die 16 % van de omzet bedroeg, werden toegepast op de totale niet-verstoorde productiekosten. (194) Op basis daarvan heeft de Commissie de normale waarde per productsoort berekend, zoals uiteengezet in overweging 189, in het stadium af fabriek overeenkomstig artikel 2, lid 6 bis, punt a), van de basisverordening. 3.8. Uitvoerprijs (195) Gegegven de niet-medewerking van de Chinese producenten-exporteurs werd de uitvoerprijs vastgesteld op basis van invoergegevens van Eurostat, op cif-niveau (kosten, verzekering en vracht). Van deze cif-prijs werden de kosten voor zeevervoer en binnenlands vervoer in de VRC afgetrokken om tot de uitvoerprijs af fabriek te komen. De afgetrokken bedragen waren gebaseerd op de informatie in het verzoek om een nieuw onderzoek in verband met het vervallen van de maatregelen. 3.9. Vergelijking en dumpingmarge (196) Gegeven de niet-medewerking van de Chinese producenten-exporteurs had de Commissie geen informatie over de uitgevoerde productsoorten. De Commissie heeft derhalve de normale waarden zoals vastgesteld overeenkomstig artikel 2, lid 6 bis, punt a), van de basisverordening voor OMF in rollen en OMF in banden vergeleken met de uitvoerprijs in het stadium af fabriek zoals hierboven vastgesteld. (197) Op basis hiervan resulteerde de dumpingmarge voor invoer uit de VRC, uitgedrukt als percentage van de cif-prijs, grens Unie, vóór inklaring, in een gemiddelde van 169 %. (198) De omvang van de invoer uit de VRC was echter klein en vertegenwoordigde slechts een marktaandeel van 0,76 % op de markt van de Unie. De Commissie heeft derhalve geconcludeerd dat een op basis van dergelijke hoeveelheden vastgestelde dumpingmarge indicatief is, maar dat deze geen voldoende basis vormde om vast te stellen dat de dumping werd voortgezet, en daarom heeft de Commissie ook onderzocht of herhaling van dumping waarschijnlijk was. 3.10. Waarschijnlijkheid van herhaling van dumping (199) De Commissie heeft overeenkomstig artikel 11, lid 2, van de basisverordening onderzocht of herhaling van dumping waarschijnlijk is indien de maatregelen zouden komen te vervallen. (200) De volgende bijkomende elementen zijn onderzocht: a) de waarschijnlijke dumpingniveaus op de markt van de Unie indien de maatregelen zouden komen te vervallen; b) de productiecapaciteit en de reservecapaciteit in de VRC, en c) de aantrekkelijkheid van de markt van de Unie. 3.10.1. Waarschijnlijke dumpingniveaus op de markt van de Unie indien de maatregelen zouden komen te vervallen (201) Om het waarschijnlijke niveau van de prijzen bij uitvoer naar de Unie vast te stellen indien de maatregelen komen te vervallen, en gegeven de niet-medewerking van de Chinese producenten, heeft de Commissie de uitvoerprijs overeenkomstig artikel 18 van de basisverordening gebaseerd op de beschikbare gegevens. (202) De Commissie analyseerde de Chinese prijzen bij uitvoer van OMF naar de drie belangrijkste uitvoermarkten zoals vermeld in de GTA. Deze uitvoer vertegenwoordigde samen ongeveer 50 % van het Chinese uitvoervolume in het tijdvak van het nieuwe onderzoek. De uitvoermarkten in kwestie waren India, Rusland en Turkije. Vervolgens heeft de Commissie deze uitvoerprijzen vergeleken met de normale waarden die zijn vastgesteld zoals beschreven in punt 3.7. (203) Uit de vergelijking bleek dat de door de Commissie vastgestelde normale waarde ten minste anderhalf keer hoger was dan de gemiddelde prijzen bij uitvoer uit de VRC naar elk van deze drie markten, zoals vermeld in de GTA. (204) Er was geen informatie in het dossier waaruit bleek dat, indien de maatregelen zouden komen te vervallen, de prijzen bij uitvoer naar de Unie anders zouden zijn. (205) De Commissie was daarom van oordeel dat, indien de maatregelen zouden komen te vervallen, de uitvoer uit de VRC naar de Unie waarschijnlijk tegen dumpingprijzen zou plaatsvinden. 3.10.2. Productiecapaciteit en reservecapaciteit in de VRC (206) Wegens de niet-medewerking van de Chinese producenten/producenten-exporteurs of het ontbreken van andere beschikbare informatie over de productie en reservecapaciteit in de VRC heeft de Commissie zich bij de beoordeling van de reservecapaciteit in de VRC gebaseerd op het bewijsmateriaal in het verzoek om een nieuw onderzoek en de opmerkingen van de indiener van het verzoek. (207) Volgens het verzoek en bovenstaande opmerkingen beschikken de Chinese producenten van OMF over een aanzienlijke reservecapaciteit. In 2021 bedroeg de geschatte productiecapaciteit voor OMF in de VRC ongeveer 2,8 miljard vierkante meter, terwijl het binnenlandse verbruik van OMF op slechts ongeveer 1,2 miljard vierkante meter werd geraamd. Met een uitvoer van 1,5 miljard vierkante meter hadden de Chinese producenten een reservecapaciteit van ongeveer 450 miljoen vierkante meter ( 92 ) . Dat cijfer komt overeen met bijna de helft van de omvang van de markt van de Unie. 3.10.3. Aantrekkelijkheid van de markt van de Unie (208) In het verzoek staat dat de Chinese uitvoermarkt momenteel afhankelijk is van kleine verzendingen naar markten met een laag volume, wat duur is en hoge organisatie-, logistieke en verzendkosten vergt. (209) Het zou dan ook veel aantrekkelijker zijn voor de Chinese producenten-exporteurs om zich in plaats daarvan te concentreren op de uitvoer in grote hoeveelheden naar de Europese markt, wat hun strategie was tot het moment dat de voorlopige maatregelen werden ingesteld. Tegen die tijd was de Unie de grootste uitvoermarkt van de VRC geworden. (210) Bovendien heeft de Commissie de Chinese de prijzen bij uitvoer naar zijn belangrijkste uitvoermarkten (zie de overwegingen 202 tot en met 203) vergeleken met de gemiddelde prijs op de markt van de Unie. De prijzen op deze uitvoermarkten lagen tot 21 % lager dan de prijzen op de markt van de Unie. Uit deze vergelijking blijkt duidelijk dat de prijzen op de markt van de Unie hoger zijn dan op andere uitvoermarkten. De Unie blijft daarom een aantrekkelijke markt voor Chinese producenten-exporteurs en de prijsprikkel om de uitvoer van grote hoeveelheden weer op gang te brengen, is aanzienlijk. (211) De Commissie heeft ook nota genomen van de regelmatige bevindingen van ontwijking vanuit de VRC via andere landen sinds de maatregelen voor het eerst werden ingesteld, waaruit blijkt dat de Chinese producenten-exporteurs de markt van de Unie willen bevoorraden zonder rechten te betalen. 3.10.4.   Conclusie betreffende de waarschijnlijkheid van herhaling van dumping (212) In het licht van het bovenstaande concludeerde de Commissie dat het zeer waarschijnlijk is dat zich opnieuw dumping zou voordoen indien de bestaande maatregelen zouden komen te vervallen. Met name wijzen het niveau van de vastgestelde normale waarde in de VRC in vergelijking met het prijsniveau van de Chinese uitvoer naar de markten van derde landen en de Unie, de aantrekkelijkheid van de markt van de Unie en de beschikbaarheid van een aanzienlijke productiecapaciteit in de VRC alle op een grote waarschijnlijkheid van herhaling van dumping indien de bestaande maatregelen zouden komen te vervallen. 4. SCHADE 4.1. Omschrijving van de bedrijfstak van de Unie en productie in de Unie (213) Het soortgelijke product werd in de beoordelingsperiode door 18 producenten in de Unie vervaardigd. Zij vormen de bedrijfstak van de Unie in de zin van artikel 4, lid 1, van de basisverordening. (214) De totale productie in de Unie tijdens het tijdvak van het nieuwe onderzoek werd vastgesteld op ongeveer 918,7 miljoen m 2 . De Commissie heeft het cijfer vastgesteld op basis van de antwoorden op de vragenlijst van de drie in de steekproef opgenomen producenten in de Unie en het antwoord op de vragenlijst voor macro-indicatoren van de indiener van het verzoek. (215) Zoals aangegeven in overweging 18, werd voor het vaststellen van mogelijke voortzetting of herhaling van schade voor de bedrijfstak van de Unie gebruikgemaakt van een steekproef. De drie producenten in de Unie die voor de steekproef werden geselecteerd, vertegenwoordigden 72 % van de totale productie van het soortgelijke product in de Unie. 4.2. Verbruik in de Unie (216) De Commissie heeft het verbruik in de Unie vastgesteld op basis van: a) de gegevens van de indiener van het verzoek over de verkoop van het soortgelijke product door de bedrijfstak van de Unie, zoals gedeeltelijk getoetst aan de hand van de verkoopvolumes die zijn gerapporteerd door de in de steekproef opgenomen producenten in de Unie; en b) de invoer van het onderzochte product uit alle derde landen zoals gerapporteerd in Eurostat en Surveillance ( 93 ) . (217) Het verbruik in de Unie ontwikkelde zich als volgt: Tabel 2 Verbruik in de Unie (m 2 ) 2019 2020 2021 TNO Totaal verbruik in de Unie 843 708 606 865 438 401 1 013 312 192 957 318 764 Index (2019 = 100) 100 103 120 113 Bron: Eurostat, Surveillance, indiener van het verzoek, in de steekproef opgenomen producenten in de Unie (218) Uit het nieuwe onderzoek is gebleken dat het verbruik in de Unie tijdens de beoordelingsperiode met 13 % is toegenomen. De daling van het verbruik tussen het piekjaar 2021 en het tijdvak van het nieuwe onderzoek was het gevolg van een daling van de invoer uit zowel de VRC als derde landen. 4.3. Invoer uit het betrokken land 4.3.1. Volume en marktaandeel van de invoer uit het betrokken land (219) De Commissie heeft het volume van de invoer uit de VRC vastgesteld op basis van statistieken van Eurostat en Surveillance, zoals naar behoren is toegelicht in overweging 216. Het marktaandeel ervan werd vastgesteld door de invoer te vergelijken met het verbruik in de Unie zoals uiteengezet in tabel 2. (220) De invoer in de Unie uit het betrokken land heeft zich als volgt ontwikkeld: Tabel 3 Invoervolume en marktaandeel 2019 2020 2021 TNO Volume van de invoer uit de VRC (m 2 ) 9 413 576 11 108 317 9 794 287 7 261 812 Index (2019 = 100) 100 118 104 77 Marktaandeel van de invoer uit de VRC (%) 1,12 1,28 0,97 0,76 Index (2019 = 100) 100 115 87 68 Bron: Eurostat, Surveillance (221) Het volume van de invoer uit de VRC was gedurende de gehele beoordelingsperiode gering. Het Chinese marktaandeel bedroeg ongeveer 1 % in de jaren 2019-2021 en daalde in het tijdvak van het nieuwe onderzoek tot 0,76 %. 4.3.2. Prijzen van de invoer uit het betrokken land (222) De Commissie heeft de gemiddelde prijzen van de invoer uit de VRC vastgesteld op basis van statistieken van Eurostat en Surveillance. (223) De gewogen gemiddelde prijs van de invoer uit het betrokken land heeft zich als volgt ontwikkeld: Tabel 4 Invoerprijs (EUR/m 2 ) 2019 2020 2021 TNO VRC 0,18 0,16 0,24 0,34 Index (2019 = 100) 100 89 133 189 Bron: Eurostat, Surveillance (224) De prijzen uit het betrokken land zijn in de beoordelingsperiode bijna verdubbeld. Deze trends moeten echter worden bezien in de context van de geringe invoerhoeveelheden, met name in het tijdvak van het nieuwe onderzoek, toen de invoer goed was voor een marktaandeel van 0,76 %. 4.4. Invoer uit andere derde landen dan de VRC (225) De Commissie heeft de volumes en de prijzen van de invoer uit derde landen vastgesteld door op dezelfde wijze te werk te gaan als voor de VRC (zie punt 4.3). (226) Het volume van de invoer uit derde landen heeft zich tijdens de beoordelingsperiode als volgt ontwikkeld: Tabel 5 Invoer uit derde landen Land 2019 2020 2021 TNO Servië Invoervolume (m 2 ) 57 464 814 82 916 688 103 427 374 57 862 648 Index (2019 = 100) 100 144 180 101 Marktaandeel (%) 6,81 9,58 10,21 6,04 Index (2019 = 100) 100 141 150 89 Gemiddelde prijs (EUR/m 2 ) 0,27 0,25 0,30 0,33 Index (2019 = 100) 100 93 111 122 Moldavië Invoervolume (m 2 ) 25 112 047 23 799 781 36 958 795 35 010 746 Index (2019 = 100) 100 95 147 139 Marktaandeel (%) 2,98 2,75 3,65 3,66 Index (2019 = 100) 100 92 123 123 Gemiddelde prijs (EUR/m 2 ) 0,26 0,26 0,28 0,33 Index (2019 = 100) 100 100 108 127 Noord-Macedonië Invoervolume (m 2 ) 15 329 645 25 493 336 30 786 136 20 687 170 Index (2019 = 100) 100 166 201 135 Marktaandeel (%) 1,82 2,95 3,04 2,16 Index (2019 = 100) 100 162 167 119 Gemiddelde prijs (EUR/m 2 ) 0,31 0,27 0,32 0,37 Index (2019 = 100) 100 87 103 119 Overige derde landen Invoervolume (m 2 ) 23 007 130 15 855 373 27 770 221 26 461 114 Index (2019 = 100) 100 69 121 115 Marktaandeel (%) 2,73 1,83 2,74 2,76 Index (2019 = 100) 100 67 101 101 Gemiddelde prijs (EUR/m 2 ) 0,53 0,58 0,76 0,65 Index (2019 = 100) 100 109 143 123 Totale invoer exclusief de VRC Invoervolume (m 2 ) 120 913 636 148 065 178 198 942 526 140 021 678 Index (2019 = 100) 100 122 165 116 Marktaandeel (%) 14,33 17,11 19,63 14,63 Index (2019 = 100) 100 119 137 102 Gemiddelde prijs (EUR/m 2 ) 0,32 0,29 0,36 0,39 Index (2019 = 100) 100 91 113 122 Bron: Eurostat, Surveillance (227) Van de invoer uit derde landen was de invoer uit Servië, Moldavië en Noord-Macedonië de belangrijkste. Al deze drie landen verhoogden, evenals andere derde landen, gestaag hun invoervolumes en -aandelen op de markt van de Unie in de jaren 2019-2021. Echter, na het piekjaar 2021 daalden hun invoervolumes in het tijdvak van het nieuwe onderzoek en kwam het marktaandeel van de derde landen bijna terug tot het niveau van 2019. 4.5. Economische situatie van de bedrijfstak van de Unie 4.5.1. Algemene opmerkingen (228) De beoordeling van de economische situatie van de bedrijfstak van de Unie omvatte een evaluatie van alle economische indicatoren die in de beoordelingsperiode op de situatie van de bedrijfstak van de Unie van invloed waren. (229) Voor de schadevaststelling maakte de Commissie een onderscheid tussen macro-economische en micro-economische schade-indicatoren. De Commissie heeft de macro-economische indicatoren beoordeeld op basis van de gegevens en informatie in het antwoord op de vragenlijst van de indiener van het verzoek, die naar behoren werden getoetst aan de informatie in het verzoek en de antwoorden op de vragenlijst van de in de steekproef opgenomen producenten. De Commissie heeft de micro-economische indicatoren beoordeeld op basis van de gegevens die de in de steekproef opgenomen producenten in de Unie in de antwoorden op de vragenlijst hadden verstrekt. Beide gegevensreeksen bleken representatief te zijn voor de economische situatie van de bedrijfstak van de Unie. (230) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, groei, werkgelegenheid, productiviteit, hoogte van de dumpingmarge en herstel van eerdere dumping. (231) De micro-economische indicatoren zijn: gemiddelde eenheidsprijzen, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. 4.5.2. Macro-economische indicatoren 4.5.2.1.   Productie, productiecapaciteit en bezettingsgraad (232) De totale productie, de productiecapaciteit en de bezettingsgraad in de Unie hebben zich in de beoordelingsperiode ontwikkeld als volgt: Tabel 6 Productie, productiecapaciteit en bezettingsgraad 2019 2020 2021 TNO Productievolume (m 2 ) 830 158 312 795 330 105 871 470 775 918 703 469 Index (2019 = 100) 100 96 105 111 Productiecapaciteit (m 2 ) 996 336 815 997 527 699 1 016 796 092 1 036 403 129 Index (2019 = 100) 100 100 102 104 Bezettingsgraad (%) 83 80 86 89 Index (2019 = 100) 100 96 103 106 Bron: indiener van het verzoek, in de steekproef opgenomen producenten in de Unie. (233) De productie van de bedrijfstak van de Unie steeg in de beoordelingsperiode met 11 % en volgde de algemene trend in het verbruik in de Unie. In 2020 waren echter enigszins negatieve gevolgen van de COVID-19-uitbraak zichtbaar en in 2021 en het tijdvak van het nieuwe onderzoek trad er een duidelijk herstel op. (234) De productiecapaciteit nam in de beoordelingsperiode ook toe, namelijk met 4 %. (235) Aangezien de productie sneller groeide dan de productiecapaciteit, steeg de bezettingsgraad in het tijdvak van het nieuwe onderzoek tot 89 %. 4.5.2.2.   Verkoopvolume en marktaandeel (236) Het verkoopvolume en het marktaandeel van de bedrijfstak van de Unie hebben zich in de beoordelingsperiode ontwikkeld als volgt: Tabel 7 Verkoopvolume en marktaandeel 2019 2020 2021 TNO Totaal verkoopvolume op de markt van de Unie — niet-verbonden afnemers (m 2 ) 713 589 293 706 264 907 804 575 378 810 036 274 Index (2019 = 100) 100 99 113 114 Marktaandeel (%) 84,6 81,6 79,4 84,6 Index (2019 = 100) 100 96 94 100 Bron: Eurostat, indiener van het verzoek, in de steekproef opgenomen producenten in de Unie. (237) Het verkoopvolume van de bedrijfstak van de Unie steeg in de beoordelingsperiode met 14 %, wat op een gelijk niveau was als de in tabel 2 vermelde stijging van het verbruik met 13 %. Derhalve behield de bedrijfstak van de Unie zijn marktaandeel van bijna 85 % op de groeiende markt. 4.5.2.3.   Groei (238) Tijdens de beoordelingsperiode steeg het verbruik in de Unie met 13 %, terwijl het volume van de verkoop van de bedrijfstak van de Unie aan niet-verbonden afnemers in de Unie met 14 % toenam. Bijgevolg is de bedrijfstak van de Unie gegroeid in absolute cijfers en stabiel gebleven wat het marktaandeel betreft. De groei van de verkoop ging ook gepaard met een groei van de productie, de productiecapaciteit en de investeringen. 4.5.2.4.   Werkgelegenheid en productiviteit (239) De werkgelegenheid en de productiviteit hebben zich in de beoordelingsperiode ontwikkeld als volgt: Tabel 8 Werkgelegenheid en productiviteit 2019 2020 2021 TNO Aantal werknemers 2 277 2 293 2 371 2 409 Index (2019 = 100) 100 101 104 106 Arbeidsproductiviteit (m 2 /werknemer) 364 653 346 891 367 511 381 401 Index (2019 = 100) 100 95 101 105 Bron: indiener van het verzoek, in de steekproef opgenomen producenten in de Unie. (240) Over de gehele beoordelingsperiode nam het aantal werknemers licht toe. In het tijdvak van het nieuwe onderzoek had de bedrijfstak van de Unie meer dan 2 400 werknemers in dienst, tegenover 2 277 in 2019. De productiviteit per werknemer steeg in de beoordelingsperiode met 5 %. In 2020 werd een tijdelijke daling van de productiviteit geconstateerd als gevolg van een met COVID verband houdende daling van de productie. 4.5.2.5.   Hoogte van de dumpingmarge en herstel van eerdere dumping (241) Zoals uiteengezet in overweging 198, vormde het geringe volume van de invoer uit de VRC geen voldoende basis voor een voortzetting van de dumpinganalyse. Daarom concentreerde het onderzoek zich op de waarschijnlijkheid van herhaling van dumping indien de antidumpingmaatregelen zouden komen te vervallen. (242) In het tijdvak van het nieuwe onderzoek vertoonde de meeste schade-indicatoren van de bedrijfstak van de Unie een positieve trend. Op basis hiervan heeft de Commissie geconcludeerd dat de bedrijfstak van de Unie zich heeft hersteld van eerdere dumping. 4.5.3. Micro-economische indicatoren 4.5.3.1.   Prijzen en factoren die de prijzen beïnvloeden (243) De gewogen gemiddelde verkoopprijzen per eenheid van de in de steekproef opgenomen producenten in de Unie voor verkoop aan niet-verbonden afnemers in de Unie hebben zich gedurende de beoordelingsperiode als volgt ontwikkeld: Tabel 9 Verkoopprijzen en productiekosten in de Unie 2019 2020 2021 TNO Gewogen gemiddelde verkoopprijs per eenheid in de Unie (EUR/m 2 ) 0,34 0,34 0,35 0,39 Index (2019 = 100) 100 100 103 115 Productiekosten per eenheid (EUR/m 2 ) 0,30 0,28 0,29 0,34 Index (2019 = 100) 100 93 97 113 Bron: in de steekproef opgenomen producenten in de Unie (244) De verkoopprijzen per eenheid bleven stabiel in de jaren 2019-2021 en stegen vervolgens met 15 % in het tijdvak van het nieuwe onderzoek, voornamelijk in de eerste helft van 2022. Deze prijsstijging weerspiegelde enigszins de stijging van de productiekosten in de beoordelingsperiode. 4.5.3.2.   Loonkosten (245) De gemiddelde loonkosten van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 10 Gemiddelde loonkosten per werknemer 2019 2020 2021 TNO Gemiddelde loonkosten per werknemer (EUR) 21 170 20 717 22 242 23 286 Index 100 98 105 110 Bron: in de steekproef opgenomen producenten in de Unie (246) De gemiddelde loonkosten per werknemer van de in de steekproef opgenomen producenten in de Unie zijn in het tijdvak van het nieuwe onderzoek met 10 % gestegen ten opzichte van 2019. 4.5.3.3.   Voorraden (247) De voorraden van de in de steekproef opgenomen producenten in de Unie hebben zich gedurende de beoordelingsperiode als volgt ontwikkeld: Tabel 11 Voorraden 2019 2020 2021 TNO Eindvoorraden (m 2 ) 73 236 531 67 655 734 39 610 546 41 699 457 Index 100 92 54 57 Eindvoorraden als percentage van de productie (%) 12 12 6 6 Index 100 100 50 50 Bron: in de steekproef opgenomen producenten in de Unie (248) Aangezien de stijging van het verkoopvolume in het tweede deel van de beoordelingsperiode groter was dan de stijging van het productievolume, daalden de eindvoorraden aanzienlijk, zowel in absolute cijfers als in verhouding tot het productievolume. 4.5.3.4.   Winstgevendheid, kasstroom, investeringen, rendement van investeringen en vermogen om kapitaal aan te trekken (249) De winstgevendheid, de kasstroom, de investeringen en het rendement van investeringen van de in de steekproef opgenomen producenten in de Unie hebben zich gedurende de beoordelingsperiode als volgt ontwikkeld: Tabel 12 Winstgevendheid, kasstroom, investeringen en rendement van investeringen 2019 2020 2021 TNO Winstgevendheid van de verkoop in de Unie aan niet-verbonden afnemers (% van de omzet) 14 21 21 14 Index 100 150 150 100 Kasstroom (EUR) 29 828 733 49 755 437 61 438 545 40 959 049 Index 100 167 206 137 Investeringen (EUR) 7 955 638 7 703 226 14 849 596 18 852 344 Index 100 97 187 237 Rendement van investeringen (%) 11 17 19 13 Index 100 155 173 118 Bron: in de steekproef opgenomen producenten in de Unie (250) De Commissie heeft de winstgevendheid van de in de steekproef opgenomen producenten in de Unie vastgesteld door de nettowinst vóór belastingen van de verkoop van het soortgelijke product aan niet-verbonden afnemers in de Unie uit te drukken als percentage van de aldus gerealiseerde omzet. Gedurende de gehele beoordelingsperiode bleef de bedrijfstak van de Unie winstgevend, met een stijgende trend in de jaren 2019-2021. In het tijdvak van het nieuwe onderzoek daalde de winstgevendheid, voornamelijk als gevolg van de stijging van de energiekosten in de eerste helft van 2022, maar de in de steekproef opgenomen producenten in de Unie hadden nog steeds een algemene winstgevendheid van 14 %. (251) De nettokasstroom is het vermogen van de producenten in de Unie om hun activiteiten zelf te financieren. Over het geheel genomen was de kasstroom in absolute cijfers gedurende de gehele beoordelingsperiode hoog. (252) De producenten in de Unie bleven gedurende de gehele beoordelingsperiode investeren. De investeringen bereikten een piek in het tijdvak van het nieuwe onderzoek. (253) Het rendement van de investeringen is de winst uitgedrukt als percentage van de nettoboekwaarde van de investeringen. Dit rendement liet tijdens de beoordelingsperiode een positieve ontwikkeling zien. Tijdens het tijdvak van het nieuwe onderzoek was het rendement van de activa van de producenten in de Unie twee procentpunten hoger dan in 2019. (254) Geen van de in de steekproef opgenomen producenten in de Unie heeft melding gemaakt van moeilijkheden bij het aantrekken van kapitaal. 4.6. Conclusie inzake schade (255) Het volume van de invoer uit het betrokken land was in de beoordelingsperiode verwaarloosbaar. (256) Tijdens de beoordelingsperiode verhoogde de bedrijfstak van de Unie zijn productie- en verkoopvolumes, productiecapaciteit en bezettingsgraad, werkgelegenheid en productiviteit. Ook handhaafde de bedrijfstak van de Unie een hoog marktaandeel van 85 % in een situatie waarin sprake was van een algemene stijging van het verbruik. (257) Wat de financiële indicatoren betreft, bleef de bedrijfstak van de Unie ondanks de stijging van de productiekosten in alle jaren van de beoordelingsperiode winstgevend. In het tijdvak van het nieuwe onderzoek daalde zijn winstgevendheid in vergelijking met de jaren 2020-2021, maar bedroeg deze nog steeds 14 %. Bovendien heeft de bedrijfstak van de Unie gedurende de gehele beoordelingsperiode een positieve kasstroom behouden, de investeringen in dezelfde periode meer dan verdubbeld en een goed rendement behaald. (258) Op grond van het voorgaande heeft de Commissie geconcludeerd dat de bedrijfstak van de Unie in het tijdvak van het nieuwe onderzoek geen aanmerkelijke schade heeft geleden in de zin van artikel 3, lid 5, van de basisverordening. 5. WAARSCHIJNLIJKHEID VAN HERHALING VAN SCHADE (259) Zoals de Commissie heeft geconcludeerd in overweging 258, heeft de bedrijfstak van de Unie in het tijdvak van het nieuwe onderzoek geen aanmerkelijke schade geleden. Daarom heeft de Commissie overeenkomstig artikel 11, lid 2, van de basisverordening beoordeeld of herhaling van de oorspronkelijk door de invoer met dumping uit de VRC veroorzaakte schade waarschijnlijk is, mochten de maatregelen komen te vervallen. (260) In dit verband onderzocht de Commissie de productiecapaciteit in de VRC, de aantrekkelijkheid van de markt van de Unie en de gevolgen van de potentiële invoervolumes en invoerprijzen voor de situatie van de bedrijfstak van de Unie, indien de maatregelen zouden komen te vervallen. 5.1. Reservecapaciteit in de VRC (261) Zoals reeds uiteengezet in overweging 207, behouden de Chinese producenten van OMF nog steeds een hoge reservecapaciteit voor potentiële uitvoer naar de Unie indien de maatregelen zouden komen te vervallen en de markt van de Unie voor hen zou worden opengesteld. 5.2. Aantrekkelijkheid van de markt van de Unie (262) Voor de Chinese producenten-exporteurs zijn de prijzen op de markt van de Unie relatief hoog, waardoor de markt van de Unie aantrekkelijk voor hen is. De Chinese cif-prijzen op hun belangrijkste uitvoermarkten in het tijdvak van het nieuwe onderzoek (Turkije, India en Rusland) lagen in het tijdvak van het nieuwe onderzoek 3 % tot 21 % onder de gemiddelde prijs van de bedrijfstak van de Unie. (263) Bovendien is de markt van de Unie ook aantrekkelijk wat de omvang ervan betreft en zal zij naar verwachting verder groeien met de ontwikkeling van samengestelde systemen voor externe thermische isolatie, een groeiende downstreammarkt voor OMF. 5.3. Gevolgen van de potentiële invoervolumes en invoerprijzen voor de bedrijfstak van de Unie (264) De Commissie heeft ook een analyse gemaakt van het waarschijnlijke prijsniveau waartegen de Chinese producenten-exporteurs naar de markt van de Unie zouden uitvoeren. (265) De vergelijking van de Chinese uitvoerprijzen op cif-niveau, gecorrigeerd door het conventionele douanerecht en de kosten na invoer op te tellen bij de verkoopprijzen af fabriek van de in de steekproef opgenomen producenten in de Unie, resulteerde in een prijsonderbiedingsmarge van 5 % voor het tijdvak van het nieuwe onderzoek. (266) Bovendien was het verschil tussen de Chinese cif-prijzen en de prijzen van de bedrijfstak van de Unie vóór het tijdvak van het nieuwe onderzoek over de gehele beoordelingsperiode nog groter. De situatie in het tijdvak van het nieuwe onderzoek was uitzonderlijk: de prijsstijgingen op cif-niveau en bij invoer weerspiegelen voornamelijk de stijging van de vrachtkosten — op fob-niveau bleven de Chinese uitvoerprijzen stabiel. De containerprijzen voor scheepvaartroutes van de VRC naar de Unie zijn vanaf de tweede helft van 2021 en gedurende de eerste helft van 2022 aanzienlijk gestegen als gevolg van de overheidsmaatregelen die naar aanleiding van de COVID-19-pandemie zijn genomen. In de laatste helft van 2022 (vlak na het tijdvak van het nieuwe onderzoek) daalden de verzendkosten weer tot het niveau van 2019 en onderbood de Chinese uitvoerprijs bij aanlanding opnieuw de prijzen van de bedrijfstak van de Unie in grotere mate. (267) De prijsstijgingen tijdens het tijdvak van het nieuwe onderzoek waren derhalve niet het gevolg van een structurele verandering in het agressieve prijsstellingsbeleid van de Chinese producenten en van oneerlijke handelspraktijken — de Chinese OMF-prijzen blijven over het algemeen laag in vergelijking met de prijzen van de bedrijfstak van de Unie. (268) De bovenstaande berekening van de prijsonderbieding is gebaseerd op geringe invoerhoeveelheden. De conclusie met betrekking tot het lage niveau van de Chinese uitvoerprijzen wordt echter bevestigd door de bevindingen inzake de Chinese uitvoer naar zijn belangrijkste markten in derde landen. Zoals vermeld in overweging 262 zijn de prijzen van de Chinese uitvoer naar deze markten lager dan de prijzen van de producenten in de Unie. De laatstgenoemde berekeningen zijn gebaseerd op volumes van 23 % van het verbruik in de Unie in het tijdvak van het nieuwe onderzoek. (269) Indien de maatregelen komen te vervallen, zal het effect van de toenemende laaggeprijsde volumes van de Chinese uitvoer naar de Unie zeker leiden tot een verlies van marktaandeel van de bedrijfstak van de Unie of, indien de bedrijfstak van de Unie probeert te concurreren met de prijzen om dit te voorkomen, tot een verslechtering van de financiële situatie van de bedrijfstak van de Unie. 5.4.   Conclusie betreffende de waarschijnlijkheid van herhaling van de schade (270) De aanzienlijke capaciteit in de VRC, de aantrekkelijkheid van de markt van de Unie en de hoogte van de Chinese prijzen bij uitvoer naar de Unie en derde markten wijzen erop dat zonder maatregelen aanzienlijke hoeveelheden van de Chinese uitvoer naar de markt van de Unie zouden worden uitgevoerd tegen prijzen die aanzienlijk onder die van de bedrijfstak van de Unie liggen. (271) Dit zou ertoe leiden dat de bedrijfstak van de Unie snel marktaandeel zou verliezen en zijn verkoopprijzen aanzienlijk zou moeten verlagen, ten koste van zijn winstgevendheid en levensvatbaarheid. (272) Gezien de huidige internationale en Europese economische context (energiecrisis, oorlog, stijgende kosten enz.) kan de markt van de Unie derhalve geen extra hoeveelheden met dumping en laaggeprijsde invoer van OMF uit de VRC absorberen. Bij beëindiging van de maatregelen zou de invoer van Chinese OMF de producenten in de Unie opnieuw schade kunnen berokkenen en hen snel failliet kunnen laten gaan. (273) Op basis hiervan wordt geconcludeerd dat het vervallen van de maatregelen naar alle waarschijnlijkheid zou leiden tot een aanzienlijke toename van de invoer met dumping uit de VRC tegen schade veroorzakende prijzen en dat aanmerkelijke schade zich daardoor waarschijnlijk zou herhalen. 6. BELANG VAN DE UNIE (274) Overeenkomstig artikel 21 van de basisverordening heeft de Commissie onderzocht of handhaving van de bestaande antidumpingmaatregelen in strijd zou zijn met het belang van de Unie in haar geheel. Het belang van de Unie werd vastgesteld op basis van een beoordeling van alle betrokken belangen, waaronder die van de bedrijfstak van de Unie, importeurs en gebruikers. (275) Alle belanghebbenden werden overeenkomstig artikel 21, lid 2, van de basisverordening in de gelegenheid gesteld hun standpunt bekend te maken. (276) Op basis hiervan heeft de Commissie onderzocht of er, niettegenstaande de conclusie dat de dumping en de schade waarschijnlijk zullen worden herhaald, dwingende redenen waren om te concluderen dat handhaving van de bestaande maatregelen niet in het belang van de Unie zou zijn. 6.1. Belang van de bedrijfstak van de Unie (277) Zoals geconcludeerd in overweging 258, lijdt de bedrijfstak van de Unie niet langer aanmerkelijke schade. De bedrijfstak van de Unie zou echter niet het hoofd kunnen bieden aan een intrekking van de maatregelen, die waarschijnlijk zou leiden tot een aanzienlijke invoer met dumping op de markt van de Unie tegen prijzen die de prijzen van de bedrijfstak van de Unie onderbieden (zie overweging 273). Een intrekking van de maatregelen zou derhalve de financiële levensvatbaarheid van de bedrijfstak op lange termijn in gevaar brengen. Voortzetting van de maatregelen is derhalve in het belang van de bedrijfstak van de Unie. 6.2. Belang van de niet-verbonden importeurs en gebruikers (278) Alle bekende niet-verbonden importeurs en gebruikers zijn van de opening van het nieuwe onderzoek in kennis gesteld. (279) Geen enkele importeur van het betrokken product ( 94 ) of gebruiker in de Unie heeft aan het nieuwe onderzoek in verband met het vervallen van de maatregelen meegewerkt of gegevens verstrekt of opmerkingen ingediend. Daarom waren er geen indicaties dat de handhaving van de maatregelen voor de importeurs en gebruikers negatieve gevolgen zou hebben die opwegen tegen de positieve gevolgen van de maatregelen voor de bedrijfstak van de Unie, noch is uit het onderzoek van de Commissie het tegenovergestelde gebleken. (280) Daarom waren er geen indicaties dat de handhaving van de maatregelen voor de gebruikers en/of importeurs negatieve gevolgen zou hebben die zwaarder wegen dan de positieve gevolgen van de maatregelen. (281) Daarom waren er geen indicaties dat de handhaving van de maatregelen voor de importeurs negatieve gevolgen zou hebben die opwegen tegen de positieve gevolgen van de maatregelen, noch is uit het onderzoek van de Commissie het tegenovergestelde gebleken. 6.3. Conclusie inzake belang van de Unie (282) De Unie is een belangrijke en aantrekkelijke OMF-markt. Het milieubeleid van de Unie zorgt voor een grotere vraag naar OMF in systemen voor externe isolatie. De productiecapaciteit van de Unie bedraagt één miljard vierkante meter, met een huidige productie van meer dan 900 miljoen vierkante meter en een vraag van 957 miljoen vierkante meter. Dit betekent dat producenten in de Unie de interne markt bijna volledig kunnen bevoorraden — met name dat er nog steeds potentieel is om hun capaciteit te vergroten. (283) Bovendien neemt de interne concurrentie op de markt van de Unie toe. Na de instelling van de antidumpingmaatregelen steeg het aantal producenten van OMF in de Unie van zes tot veertien ondernemingen. (284) De OMF-bedrijfstak in de Unie speelt een belangrijke rol bij de ontwikkeling van nieuwe toepassingen en de verbetering van technologieën die de prestaties van isolatiematerialen verbeteren, en het voortbestaan van een gezonde OMF-bedrijfstak in de Unie is duidelijk van cruciaal belang voor de verwezenlijking van de klimaatdoelstellingen van de EU. (285) Op basis van het bovenstaande is de Commissie tot de conclusie gekomen dat er, wat het belang van de Unie betreft, geen dwingende redenen zijn om de bestaande maatregelen ten aanzien van de invoer van OMF van oorsprong uit de VRC niet te handhaven. 7. ANTIDUMPINGMAATREGELEN (286) Gezien de conclusies van de Commissie inzake herhaling van dumping, herhaling van schade en het belang van de Unie moeten de antidumpingmaatregelen die van toepassing zijn op de invoer van bepaalde open weefsels van glasvezels, uitgebreid tot de invoer van bepaalde gewijzigde open weefsels van glasvezels, van oorsprong uit of verzonden uit de VRC, worden gehandhaafd. (287) Om het gevaar van ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De ondernemingen met individuele antidumpingrechten moeten een geldige handelsfactuur overleggen aan de douaneautoriteiten van de lidstaten. De factuur moet voldoen aan de in artikel 1, lid 3, van deze verordening vastgestelde vereisten. Invoer die niet van een dergelijke factuur vergezeld gaat, moet worden onderworpen aan het antidumpingrecht dat van toepassing is op “alle andere invoer van oorsprong uit de Volksrepubliek China”. (288) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle vereisten van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het lagere recht vervolgens terecht wordt toegepast, in overeenstemming met de douanewetgeving. (289) Indien het volume van de uitvoer door een van de ondernemingen die een lager individueel recht genieten, na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van maatregelen worden geopend. Hierbij kan onder meer worden onderzocht of het nodig is een individueel recht of individuele rechten in te trekken en in plaats daarvan het voor het gehele land geldende recht in te stellen. (290) De individuele antidumpingrechten voor ondernemingen die in deze verordening worden genoemd, zijn uitsluitend van toepassing op de invoer van het onderzochte product voor zover het van oorsprong is uit de VRC en is geproduceerd door de genoemde rechtspersonen. Op de invoer van het onderzochte product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die met de specifiek genoemde ondernemingen verbonden zijn, dient het recht van toepassing te zijn dat voor “alle andere invoer van oorsprong uit de Volksrepubliek China” geldt. Die invoer mag niet worden onderworpen aan de individuele antidumpingrechten. (291) Een onderneming die haar naam wijzigt, mag vragen deze individuele antidumpingrechten te blijven toepassen. Dit verzoek moet worden ingediend bij de Commissie ( 95 ) . Dit verzoek moet alle relevante informatie bevatten waaruit blijkt dat de wijziging geen invloed heeft op het recht van de onderneming om te genieten van het recht dat op haar van toepassing is. Als de naamswijziging van de onderneming niet van invloed is op haar recht om in aanmerking te komen voor het recht dat op haar van toepassing is, zal een verordening over de naamswijziging worden bekendgemaakt in het Publicatieblad van de Europese Unie . (292) Een exporteur of producent die het betrokken product in de periode die wordt gebruikt voor de vaststelling van de hoogte van het momenteel op zijn uitvoer toepasselijke recht niet naar de Unie heeft uitgevoerd, kan de Commissie verzoeken om toepassing van het antidumpingrecht voor niet in de steekproef opgenomen meewerkende ondernemingen. De Commissie moet een dergelijk verzoek inwilligen mits aan drie voorwaarden wordt voldaan. De nieuwe producent-exporteur zou moeten aantonen dat: i) hij het betrokken product niet naar de Unie heeft uitgevoerd in de periode die werd gebruikt voor de vaststelling van het niveau van het recht dat momenteel van toepassing is op zijn uitvoer; ii) hij niet verbonden is met een onderneming die dit wel deed en dus onderworpen is aan de antidumpingrechten; en iii) hij het betrokken product daarna heeft uitgevoerd of een onherroepelijke contractuele verplichting is aangegaan om dit in aanzienlijke hoeveelheden te doen. (293) Alle belanghebbenden zijn in kennis gesteld van de belangrijkste feiten en overwegingen op grond waarvan het voornemen bestond om handhaving van de bestaande maatregelen aan te bevelen. Ook konden zij hierover binnen een bepaalde termijn opmerkingen maken. Er werden geen opmerkingen ontvangen. (294) Indien een bedrag moet worden terugbetaald naar aanleiding van een arrest van het Hof van Justitie van de Europese Unie, geldt ingevolge artikel 109 van Verordening (EU, Euratom) 2018/1046 van het Europees Parlement en de Raad ( 96 ) als rentevoet de rente die de Europese Centrale Bank voor haar basisherfinancieringstransacties hanteert, zoals bekendgemaakt in de C-serie van het Publicatieblad van de Europese Unie op de eerste kalenderdag van elke maand. (295) De in deze verordening vervatte maatregelen zijn in overeenstemming met het advies van het bij artikel 15, lid 1, van het bij Verordening (EU) 2016/1036 ingestelde comité, HEEFT DE VOLGENDE VERORDENING VASTGESTELD: Artikel 1 1.   Er wordt een definitief antidumpingrecht ingesteld op open weefsels van glasvezels, met een celgrootte van meer dan 1,8 mm in zowel lengte als breedte en met een gewicht van meer dan 35 g/m 2 , met uitzondering van glasvezelschijven, momenteel ingedeeld onder de GN-codes ex 7019 63 00, ex 7019 64 00, ex 7019 65 00, ex 7019 66 00 en ex 7019 69 90 (Taric-codes 7019630019, 7019640019, 7019650018, 7019660018 en 7019699019), van oorsprong uit de Volksrepubliek China. 2.   Het definitieve antidumpingrecht dat van toepassing is op de cif-nettoprijs, grens Unie, vóór inklaring, van het in lid 1 genoemde product en van oorsprong uit de Volksrepubliek China bedraagt: Onderneming Recht (%) Aanvullende Taric-code Yuyao Mingda Fiberglass Co., Ltd 62,9 B006 Grand Composite Co., Ltd en de ermee verbonden onderneming Ningbo Grand Fiberglass Co., Ltd 48,4 B007 Yuyao Feitian Fiberglass Co., Ltd 60,7 B122 In de bijlage vermelde ondernemingen 57,7 B008 Alle andere invoer van oorsprong uit de Volksrepubliek China 62,9 B999 3.   De individuele rechten die zijn vastgesteld voor de in lid 2 vermelde ondernemingen zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die luidt als volgt: “Ondergetekende verklaart dat de [hoeveelheid] [onderzocht product] die naar de Europese Unie wordt uitgevoerd en waarop deze factuur betrekking heeft, is vervaardigd door [naam en adres van de onderneming] [aanvullende Taric-code] in [betrokken land]. Ondergetekende verklaart dat de in deze factuur verstrekte informatie juist en volledig is.” Als een dergelijke factuur niet wordt overgelegd, wordt het recht toegepast dat voor “alle andere invoer van oorsprong uit de Volksrepubliek China” geldt. 4.   Het definitieve antidumpingrecht dat van toepassing is op de invoer van oorsprong uit de Volksrepubliek China, zoals vermeld in lid 2, wordt uitgebreid tot: — invoer van dezelfde open weefsels verzonden vanuit India en Indonesië, al dan niet aangegeven als van oorsprong uit India en Indonesië (Taric-codes 7019630014, 7019630015, 7019640014, 7019640015, 7019650014, 7019650015, 7019660014, 7019660015, 7019699014 en 7019699015); — met uitzondering van die welke zijn vervaardigd door: — Montex Glass Fibre Industries Pvt. Ltd (aanvullende Taric-code B942); — Pyrotek India Pvt. Ltd (aanvullende Taric-code C051); — SPG Glass Fibre Pvt. Ltd (aanvullende Taric-code C205), en — Urja Products Private Limited (aanvullende Taric-code C861); — invoer van dezelfde open weefsels verzonden vanuit Maleisië, al dan niet aangegeven als van oorsprong uit Maleisië (Taric-codes 7019630011, 7019640011, 7019650011, 7019660011 en 7019699011), — invoer van dezelfde open weefsels verzonden vanuit Taiwan en Thailand, al dan niet aangegeven als van oorsprong uit Taiwan en Thailand (Taric-codes 7019630012, 7019630013, 7019640012, 7019640013, 7019650012, 7019650013, 7019660012, 7019660013, 7019699012 en 7019699013). 5.   Tenzij anders vermeld zijn de geldende bepalingen inzake douanerechten van toepassing. 6.   Wanneer een nieuwe producent-exporteur in de Volksrepubliek China de Commissie voldoende bewijsmateriaal verstrekt waaruit blijkt dat: 1) hij het in lid 1 beschreven product tijdens de periode van 1 april 2009 tot en met 31 maart 2010 (tijdvak van het oorspronkelijke onderzoek) niet naar de Unie heeft uitgevoerd; 2) hij niet verbonden is met een exporteur of producent in de VRC waarvoor de antidumpingmaatregelen gelden die bij deze verordening zijn ingesteld, en 3) hij het betrokken product werkelijk naar de Unie heeft uitgevoerd of een onherroepelijke contractuele verplichting is aangegaan om na het einde van het tijdvak van het oorspronkelijke onderzoek een aanzienlijke hoeveelheid naar de Unie uit te voeren, kan de Commissie de bijlage wijzigen door de nieuwe producent-exporteur toe te voegen aan de meewerkende ondernemingen die niet in de steekproef zijn opgenomen en waarvoor bijgevolg het gewogen gemiddelde recht van 57,7 % geldt. Artikel 2 Deze verordening treedt in werking op de dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en rechtstreeks toepasselijk in elke lidstaat. Gedaan te Brussel, 23 januari 2024. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 . ( 2 ) PB L 204 van 9.8.2011, blz. 1 . ( 3 ) PB L 196 van 24.7.2012, blz. 1 . ( 4 ) PB L 11 van 16.1.2013, blz. 1 . ( 5 ) PB L 346 van 20.12.2013, blz. 20 . ( 6 ) PB L 274 van 16.9.2014, blz. 13 . ( 7 ) PB L 236 van 10.9.2015, blz. 1 . ( 8 ) PB L 236 van 7.11.2017, blz. 4 . ( 9 ) PB L 134 van 31.5.2018, blz. 5 . ( 10 ) PB C 63 van 7.2.2022, blz. 1 . ( 11 ) PB C 421 van 4.11.2022, blz. 54 . ( 12 ) https://tron.trade.ec.europa.eu/investigations/case-view?caseId=2633. ( 13 ) https://connect.ihsmarkit.com/gta/standard-reports. ( 14 ) Werkdocument van de diensten van de Commissie, “Significant Distortions in the Economy of the People’s Republic of China for the purposes of Trade Defence Investigations”, 20 december 2017, SWD(2017) 483 final/2. ( 15 ) Rapport — hoofdstuk 2, blz. 6-7. ( 16 ) Rapport — hoofdstuk 2, blz. 10. ( 17 ) Beschikbaar op: http://www.npc.gov.cn/englishnpc/constitution2019/201911/1f65146fb6104dd3a2793875d19b5b29.shtml (geraadpleegd op 3 september 2023). ( 18 ) Rapport — hoofdstuk 2, blz. 20-21. ( 19 ) Rapport — hoofdstuk 3, blz. 41, 73-74. ( 20 ) Rapport — hoofdstuk 6, blz. 120-121. ( 21 ) Rapport — hoofdstuk 6, blz. 122-135. ( 22 ) Rapport — hoofdstuk 7, blz. 167-168. ( 23 ) Rapport — hoofdstuk 8, blz. 169-170, 200-201. ( 24 ) Rapport — hoofdstuk 2, blz. 15-16, rapport — hoofdstuk 4, blz. 50, blz. 84, rapport — hoofdstuk 5, blz. 108-109. ( 25 ) Zie: https://www.qixin.com/company/47d67dfa-24e2-4bfb-b568-4705b6e86623. ( 26 ) Zie: https://mp.weixin.qq.com/s/TlNbOe1gpJPE9K8Svk1puQ. ( 27 ) Zie: http://wap.sasac.gov.cn/n2588045/n27271785/n27271792/c14159097/content.html. ( 28 ) Zie: https://www.cnbm.com.cn/CNBM/0000000100020005/index.html (geraadpleegd op 3 september 2023). ( 29 ) Zie het artikel dat is gepubliceerd op de website van CNBM in 2020, beschikbaar op: http://old.tengzhou.gov.cn/xwzx/jrtz/202011/t20201130_4049343.htm (geraadpleegd op 3 september 2023). ( 30 ) Zie: https://www.jiemian.com/article/3659075.html (geraadpleegd op 3 september 2023). ( 31 ) Zie: https://news.fromgeek.com/people/55-45425.html; https://pdf.dfcfw.com/pdf/H2_AN202204291562370883_1.pdf?1651327796000.pdf; en https://pdf.dfcfw.com/pdf/H2_AN202204291562370883_1.pdf?1651327796000.pdf (geraadpleegd op 3 september 2023). ( 32 ) Zie: https://baike.baidu.com/item/%E6%B1%9F%E8%8B%8F%E4%B9%9D%E9%BC%8E%E6%96%B0%E6%9D%90%E6%96%99%E8%82%A1%E4%BB%BD%E6%9C%89%E9%99%90%E5%85%AC%E5%8F%B8/9909303 (geraadpleegd op 3 september 2023). ( 33 ) Hoogtechnologische ondernemingen zijn ondernemingen in “door de staat ondersteunde hoogtechnologische domeinen” die actief blijven op het gebied van onderzoek en ontwikkeling en het transformeren van technologische verworvenheden, de belangrijkste onafhankelijke intellectuele-eigendomsrechten van de onderneming vormen en op deze basis bedrijfsactiviteiten in de VRC (met uitzondering van de regio’s Hongkong, Macau en Taiwan) verrichten, en geregistreerde ingezeten ondernemingen zijn. Zie: http://www.cdht.gov.cn/cdht/c139592/2022-11/28/content_bd4f763a6fb44b09abaab927f317f7a3.shtml (geraadpleegd op 3 september 2023). ( 34 ) Rapport — hoofdstuk 5, blz. 100-101. ( 35 ) Rapport — hoofdstuk 2, blz. 26. ( 36 ) Zie bijvoorbeeld: Blanchette, J. — Xi’s Gamble: The Race to Consolidate Power and Stave off Disaster ” (Xi’s gok: de race om de macht te consolideren en een ramp af te wenden), Foreign Affairs, deel 100, nummer 4, juli/augustus 2021, blz. 10-19. ( 37 ) Rapport — hoofdstuk 2, blz. 31-2. ( 38 ) Beschikbaar op: https://www.reuters.com/article/us-china-congress-companies-idUSKCN1B40JU (geraadpleegd op 3 september 2023). ( 39 ) Beschikbaar op: www.gov.cn/zhengce/2020-09/15/content_5543685.htm (geraadpleegd op 3 september 2023). ( 40 ) Financial Times (2020) “Chinese Communist Party asserts greater control over private enterprise” (“Chinese Communistische Partij vergroot controle over particuliere ondernemingen”), beschikbaar op: https://on.ft.com/3mYxP4j (geraadpleegd op 3 september 2023). ( 41 ) Rapport — hoofdstukken 14.1 tot en met 14.3. ( 42 ) Rapport — hoofdstuk 4, blz. 41-42, 83. ( 43 ) Beschikbaar op: https://www.miit.gov.cn/zwgk/zcwj/wjfb/yj/art/2022/art_a01b7532a39a41e891d2540da6981d72.html (geraadpleegd op 3 september 2023). ( 44 ) Optimalisering van de regionale structuur, versterking van de internationale samenwerking, bevordering van de digitale transformatie, verwijdering van verouderde productiecapaciteit en fusies en reorganisaties in overeenstemming met de wet- en regelgeving, cultivering van leidende ondernemingen, bevordering van de integratie en ontwikkeling van grote en kleine ondernemingen, en consolidering en versterking van het concurrentievermogen van de industrie. ( 45 ) Zie: https://www.gov.cn/xinwen/2016-03/17/content_5054992.htm (geraadpleegd op 7 september 2023). ( 46 ) Zie: https://www.gov.cn/xinwen/2021-03/13/content_5592681.htm (geraadpleegd op 7 september 2023). ( 47 ) Zie: https://www.gov.cn/xinwen/2017-05/04/5190836/files/3ebd21600fa94ce3947d30f7ba9f47ab.pdf (geraadpleegd op 7 september 2023). ( 48 ) Zie: https://www.miit.gov.cn/zwgk/zcwj/wjfb/tz/art/2021/art_2960538d19e34c66a5eb8d01b74cbb20.html (geraadpleegd op 3 september 2023). ( 49 ) Zie bladzijde 19 van de Catalogus met richtsnoeren voor de structurele aanpassing van de industrie van 2019, beschikbaar op: https://www.gov.cn/xinwen/2019-11/06/content_5449193.htm (geraadpleegd op 3 september 2023). ( 50 ) Zie: https://www.miit.gov.cn/zwgk/zcwj/wjfb/yj/art/2022/art_6ff2a1f968264ee7bc89888fd480a43b.html (geraadpleegd op 3 september 2023). ( 51 ) Zie: https://www.miit.gov.cn/zwgk/zcwj/wjfb/tz/art/2023/art_5ed0072a1d7f400fa18ea61ce5197775.html (geraadpleegd op 3 september 2023). ( 52 ) Zie: https://huanbao.bjx.com.cn/news/20211129/1190544.shtml (geraadpleegd op 3 september 2023). ( 53 ) Zie: https://jxj.jiaxing.gov.cn/art/2021/12/29/art_1229399353_4851032.html (geraadpleegd op 3 september 2023). ( 54 ) Zie: http://www.zgys.gov.cn/ysgxj/c121089/202305/6e02e9c8622b4ea180c0b174349868c8.shtml (geraadpleegd op 7 september 2023). ( 55 ) Zie: http://www.shaanxi.gov.cn/zfxxgk/zcwjk/szfbm_14999/ghwb_15010/202208/t20220812_2244723.html (geraadpleegd op 3 september 2023). ( 56 ) Zie: http://www.lvliang.gov.cn/llxxgk/zfxxgk/xxgkml/sswghzxccx/sjghjjd/wj/202209/t20220919_1693321.html (geraadpleegd op 7 september 2023). ( 57 ) Rapport — hoofdstuk 6, blz. 138-149. ( 58 ) Rapport — hoofdstuk 9, blz. 216. ( 59 ) Rapport — hoofdstuk 9, blz. 213-215. ( 60 ) Rapport — hoofdstuk 9, blz. 209-211. ( 61 ) Rapport — hoofdstuk 13, blz. 332-337. ( 62 ) Rapport — hoofdstuk 13, blz. 336. ( 63 ) Rapport — hoofdstuk 13, blz. 337-341. ( 64 ) Rapport — hoofdstuk 6, blz. 114-117. ( 65 ) Rapport — hoofdstuk 6, blz. 119. ( 66 ) Rapport — hoofdstuk 6, blz. 120. ( 67 ) Rapport — hoofdstuk 6, blz. 121-122, 126-128, 133-135. ( 68 ) Zie het officiële beleidsdocument van de China Banking and Insurance Regulatory Commission (“CBIRC”) van 28 augustus 2020: Three-year action plan for improving corporate governance of the banking and insurance sectors (2020-2022) (Driejarig actieplan ter verbetering van de corporate governance in de bank- en verzekeringssectoren (2020-2022)), beschikbaar op: http://www.cbirc.gov.cn/cn/view/pages/ItemDetail.html?docId=925393&itemId=928 (geraadpleegd op 3 september 2023). In het plan wordt opgedragen “ verder te handelen in de geest van de keynotespeech van secretaris-generaal Xi Jinping over de te boeken vooruitgang bij de hervorming van de corporate governance in de financiële sector ”. Bovendien is deel II van het plan gericht op het bevorderen van de organische integratie van de partijleiding in corporate governance: “ wij laten de integratie van het leiderschap van de Partij in het ondernemingsbestuur systematischer, gestandaardiseerder en meer op basis van procedures verlopen […] Belangrijke operationele en beheersaangelegenheden moeten door het partijcomité zijn besproken voordat de raad van bestuur of de directie hierover een besluit neemt .”. ( 69 ) Zie de Mededeling van de CBIRC over de methode voor de beoordeling van de prestaties van commerciële banken , gepubliceerd op 15 december 2020. http://jrs.mof.gov.cn/gongzuotongzhi/202101/t20210104_3638904.htm (geraadpleegd op 3 september 2023). ( 70 ) “China High-Tech Export Products Catalogue” beschikbaar op https://www.gov.cn/jrzg/2006-03/24/content_235746.htm ( 71 ) Zie IMF Working Paper “Resolving China’s Corporate Debt Problem”, door Wojciech Maliszewski, Serkan Arslanalp, John Caparusso, José Garrido, Si Guo, Joong Shik Kang, W. Raphael Lam, T. Daniel Law, Wei Liao, Nadia Rendak, Philippe Wingender, Jiangyan, oktober 2016, WP/16/203. ( 72 ) Rapport — hoofdstuk 6, blz. 121-122, 126-128, 133-135. ( 73 ) Zie OESO (2019), OECD Economic Surveys: China 2019 , OECD Publishing, Parijs, blz. 29. Beschikbaar op: OECD Economic Surveys: China 2019 | OECD Economic Surveys: China | OECD iLibrary (oecd-ilibrary.org). ( 74 ) Zie: https://m.jiemian.com/article/4179811.html (geraadpleegd op 3 september 2023). ( 75 ) World Bank Open Data — Upper Middle Income, https://data.worldbank.org/income-level/upper-middle-income ( 76 ) Als het onderzochte product in geen enkel land met een vergelijkbaar ontwikkelingsniveau wordt geproduceerd, kan de productie van een product in dezelfde algemene categorie en/of sector als van het onderzochte product in aanmerking worden genomen. ( 77 ) https://www.masterplast.rs/ (geraadpleegd op 16 oktober 2023). ( 78 ) http://www.fgm.constructor.md/ (geraadpleegd op 16 oktober 2023). ( 79 ) http://www.techtex.mk/index-eng.php (geraadpleegd op 16 oktober 2023). ( 80 ) http://www.gtis.com/gta/secure/default.cfm. ( 81 ) Tarieven voor elektriciteitsdistributie voor Maharashtra State Electricity Distribution Company Ltd, zoals gerapporteerd door de regelgevende Commissie voor Elektriciteit van Maharashtra, https://new.merc.gov.in/electric/distribution/. ( 82 ) Aardgasprijzen zoals gerapporteerd door de Petroleum Planning & Analysis Cell van het ministerie van Aardolie en Aardgas, Indiase overheid, https://ppac.gov.in/natural-gas/gas-price. ( 83 ) Indian Labour Statistics (2018-2019), labourbureaunew.gov.in/UserContent/ILS_2018_2019.pdf en Wage Rate Index Series Base (2016 = 100) (2016-2020) labourbureaunew.gov.in/UserContent/ Report_On_37_Industries(Wage_Rate_Index Base_2016=100).pdf. ( 84 ) Verordening (EU) 2015/755 van het Europees Parlement en de Raad van 29 april 2015 betreffende de gemeenschappelijke regeling voor de invoer uit bepaalde derde landen ( PB L 123 van 19.5.2015, blz. 33 ). Volgens artikel 2, lid 7, van de basisverordening kunnen de binnenlandse prijzen in die landen niet worden gebruikt voor de vaststelling van de normale waarde. ( 85 ) Indian Labour Statistics (2018-2019), ILS_2018_2019.pdf (labourbureau.gov.in) en Wage Rate Index Series Base (2016 = 100) (2016-2020) Wage Rate Index Series (Base: 20 16 = 100) (labour.gov.in). ( 86 ) Regelgevende Commissie voor Elektriciteit van Maharashtra (MERC), https://new.merc.gov.in/. ( 87 ) Tarieven voor elektriciteitsdistributie voor Maharashtra State Electricity Distribution Company Ltd, zoals gerapporteerd door de regelgevende Commissie voor Elektriciteit van Maharashtra, https://new.merc.gov.in/electric/distribution/. ( 88 ) 1 MMBtu = 1 miljoen Britse thermische eenheden = 293,07 kWh. ( 89 ) Aardgasprijzen zoals gerapporteerd door de Petroleum Planning & Analysis Cell van het ministerie van Aardolie en Aardgas, Indiase overheid, https://ppac.gov.in/natural-gas/gas-price. ( 90 ) https://orbis4.bvdinfo.com/version-201866/orbis/Companies. ( 91 ) Beschikbaar op: https://sherlock.trade.ec.europa.eu/sherlock/viewDoc.do?activityId=101&docId=104537 Kenmerk: t22.006603. ( 92 ) Dit is een stijging ten opzichte van de bevindingen van het laatste nieuwe onderzoek in verband met het vervallen van de maatregelen, toen werd bevestigd dat de Chinese producenten van OMF over een vrije capaciteit van ongeveer 406 miljoen vierkante meter beschikten. ( 93 ) Elektronisch systeem voor toezicht op het in het vrije verkeer brengen of de uitvoer van goederen (artikel 56, lid 5, van Verordening (EU) nr. 952/2013 tot vaststelling van het douanewetboek van de Unie en artikel 56 van Uitvoeringsverordening (EU) 2015/2447 van de Commissie houdende nadere uitvoeringsvoorschriften voor enkele bepalingen van het douanewetboek van de Unie ( PB L 269 van 10.10.2013, blz. 1 , respectievelijk PB L 343 van 29.12.2015, blz. 558 )). ( 94 ) De Commissie heeft een ingevulde vragenlijst ontvangen van de importeur van OMF uit India (basisinvoercijfers). De onderneming heeft geen verdere opmerkingen gemaakt noch verdere informatie ingediend. ( 95 ) Europese Commissie, directoraat-generaal Handel, directoraat G, Wetstraat 170, 1040 Brussel, België. ( 96 ) Verordening (EU, Euratom) 2018/1046 van het Europees Parlement en de Raad van 18 juli 2018 tot vaststelling van de financiële regels van toepassing op de algemene begroting van de Unie, tot wijziging van Verordeningen (EU) nr. 1296/2013, (EU) nr. 1301/2013, (EU) nr. 1303/2013, (EU) nr. 1304/2013, (EU) nr. 1309/2013, (EU) nr. 1316/2013, (EU) nr. 223/2014, (EU) nr. 283/2014 en Besluit nr. 541/2014/EU en tot intrekking van Verordening (EU, Euratom) nr. 966/2012 ( PB L 193 van 30.7.2018, blz. 1 ). BIJLAGE Niet in de steekproef opgenomen meewerkende Chinese producenten-exporteurs: Naam Aanvullende Taric-code Jiangxi Dahua Fiberglass Group Co., Ltd B008 Lanxi Jialu Fiberglass Net Industry Co., Ltd B008 Cixi Oulong Fiberglass Co., Ltd B008 Jiangsu Tianyu Fibre Co., Ltd B008 Jia Xin Jinwei Fiber Glass Products Co., Ltd B008 Jiangsu Jiuding New Material Co., Ltd B008 Changshu Jiangnan Glass Fiber Co., Ltd B008 Shandong Shenghao Fiber Glass Co., Ltd B008 Yuyao Yuanda Fiberglass Mesh Co., Ltd B008 Ningbo Kingsun Imp & Exp Co., Ltd B008 Ningbo Integrated Plasticizing Co., Ltd B008 Nankang Luobian Glass Fibre Co., Ltd B008 Changshu Dongyu Insulated Compound Materials Co., Ltd B008 ELI: http://data.europa.eu/eli/reg_impl/2024/357/oj ISSN 1977-0758 (electronic edition)",
  "source": "EUR LEX"
}