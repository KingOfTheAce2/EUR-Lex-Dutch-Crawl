{
  "url": "http://europa.eu.int/eur-lex/lex/LexUriServ/LexUriServ.do?uri=CELEX:31995Y1028(01):NL:HTML\">",
  "content": "EUR-Lex - 31995Y1028(01) - NL Avis juridique important | 31995Y1028(01) Speciaal verslag nr. 3/95 over de tenuitvoerlegging van de interventiemaatregelen in het kader van de marktordening in de sector schape- en geitevlees Publicatieblad Nr. C 285 van 28/10/1995 blz. 0001 - 0038 SPECIAAL VERSLAG Nr.  3/95 over de tenuitvoerlegging van de interventiemaatregelen in het kader van de marktordening in  de sector schape- en geitevlees (95/C 285/01) (Opmerkingen krachtens artikel 188 C, lid 4, tweede  alinea, van het EG-Verdrag) INHOUD Paragraaf INLEIDING1.1 - 1.4DE MARKT VOOR SCHAPE- EN  GEITEVLEES2.1 - 2.10 De wereldmarkt2.1 - 2.2 De interne markt2.3 - 2.7 Bijzondere aspecten van de  teelt2.8 - 2.10COMMUNAUTAIRE REGELGEVING3.1 - 3.16 Inleiding3.1 - 3.2 Maatregelen op de interne  markt3.3 - 3.12 Premies3.3 - 3.8 Particuliere opslag3.9 - 3.12 Maatregelen betreffende het  handelsverkeer met derde landen3.13 - 3.16OPMERKINGEN BETREFFENDE DE GEVOLGEN VAN DE COMMUNAUTAIRE  REGELING4.1 - 4.28 De premieregeling4.1 - 4.25 De invloed van de premies4.2 - 4.7 Pogingen om de  produktie en de begrotingsuitgaven te beheersen4.8 - 4.20 Noodzaak van een grotere selectiviteit  van de premies4.21 - 4.25 De particuliere opslag4.26 - 4.28OPMERKINGEN BETREFFENDE HET  ADMINISTRATIEF BEHEER5.1 - 5.71 Rol van de Commissie5.2 - 5.7 Toepassing van de premieregeling in  de Lid-Staten5.8 - 5.68 Overzicht van de marktprijzen5.9 - 5.16 Administratieve controle van de  premieaanvragen5.17 - 5.23 Controle ter plaatse bij de producenten5.24 - 5.49 Sancties5.50 - 5.55  Betaling van de premies5.56 - 5.58 Speciaal geval van het mesten tot zware dieren5.59 - 5.65  Invoering van individuele premiemaxima5.66 - 5.68 Toepassing van de regeling inzake de particuliere  opslag5.69 - 5.71CONCLUSIE6.1 - 6.14 Een meer selectieve en doeltreffende steun6.2 - 6.6 De  behoefte aan betrouwbare statistische gegevens6.7 - 6.8 Een betrouwbaarder opnemingssysteem voor  marktprijzen6.9 Versterking van de controle van de premies6.10 - 6.12 Mogelijkheid tot afschaffing  van de premieaanvulling voor de mest tot zware dieren6.13 Versterking van de controle van de  particuliere opslag door de Lid-Staten6.14Bladzijde BIJLAGE 1 Evolutie van de GMO voor schape- en  geitevlees30BIJLAGE 2 Evaluatie van de budgettaire besparingen door de invoering van de  stabilisator met gedeeltelijke compensatie door de invoering van de aanvulling ten behoeve van het  platteland32Antwoorden van de Commissie34 INLEIDING 1.1. De gemeenschappelijke  marktordening (GMO) in de sector schape- en geitevlees werd ingesteld in juni 1980 (1). De eerste  jaren bleven de begrotingsuitgaven voor deze GMO ondanks een regelmatige stijging steeds lager dan  600 Mio ECU (tabel 1). In 1988 verdubbelden ze, voor de helft als gevolg van de toetreding van  Spanje en Portugal, en in 1991 volgde een nieuwe explosieve toename tot 2 000 Mio ECU, ofwel  ongeveer 1,7 ECU per kilo in de Europese Unie geproduceerd vlees. Deze uitgaven betreffen vrijwel  uitsluitend (99,8 %) de premies die worden betaald aan ongeveer 600 000 producenten - waarvan  slechts ongeveer 17 % kunnen worden beschouwd als gespecialiseerde producenten (2) - voor de ooien  en geiten in hun bezit: 80 miljoen dieren in 1992 (tabellen 2 en 3). 1.2. De Kamer heeft in 1984 een speciaal verslag uitgebracht over de werking van de  gemeenschappelijke orde ning der markten in deze sector (3) en de premie voor ooien opnieuw  bestudeerd in haar jaarverslag over het begrotingsjaar 1988 (4). Over de door het EOGFL-Oriëntatie  toegekende \"compenserende vergoeding\" voor ooien en geiten in probleemgebieden werden opmerkingen  gemaakt in het jaarverslag van de Kamer over het begrotingsjaar 1990 (5). 1.3. Met het verrichte onderzoek moest de werking van de GMO sinds 1989 wat betreft het financieel  beheer onder de loep worden genomen, alsook de toepassing van de communautaire voorschriften in de  verschillende Lid-Staten, waarbij tevens een follow-up van de vroegere opmerkingen plaatsvond.  Daarom werd het onderzoek verricht bij de diensten van de Commissie, bij de centrale en regionale  diensten die zijn belast met het beheer van de instrumenten van de GMO en bij de begunstigden van  de maatregelen in zeven Lid-Staten die samen goed waren voor meer dan 95 % van de uitgaven,  namelijk Frankrijk, Griekenland, Ierland, Italië, Portugal, Spanje en het Verenigd Koninkrijk. 1.4. Zoals uit het onderzoek van het administratieve beheer van de maatregelen in het kader van de  GMO blijkt, brengt de premieregeling het risico van onregelmatigheden met zich mee (paragrafen  5.8-5.68). Doordat er na het onderzoek een identificatie van de dieren en een register per  producent zijn ingevoerd, kan deze situatie verbeteren, al moeten er thans reeds bepaalde  aanbevelingen worden geformuleerd (zie de paragrafen 5.42-5.49). DE MARKT VOOR SCHAPE- EN GEITEVLEES De wereldmarkt 2.1. De wereldmarkt voor  schape- en geitevlees werd tot 1990 gekenmerkt door een ononderbroken toename van de veestapel en  van de produktie in de voornaamste teeltgebieden, namelijk China, de Europese Unie, de voormalige  USSR, Australië, Pakistan, India en Nieuw-Zeeland. Vanaf het einde van 1991 is de wereldproduktie  ietwat verminderd door een terugval in de voormalige USSR en een lichte produktiedaling in de Unie  als geheel (tabel 4). 2.2. De voornaamste producerende landen zijn ook de voornaamste verbruikers. Nieuw-Zeeland en  Australië, die grote overschotten hebben, spelen een hoofdrol in de internationale handel.  Nieuw-Zeeland exporteert hoofdzakelijk naar de Europese Unie, Australië naar het Midden-Oosten en  Noord-Afrika (6). De Unie exporteert bijna geen schapevlees. De interne markt 2.3. In 1992 (7) bedroeg het aantal schapen en geiten in de Unie respectievelijk  98,6 miljoen en 12,0 miljoen stuks, tegenover respectievelijk 95,5 miljoen (jaarlijkse toename van  0,6 %) en 11,9 miljoen (jaarlijkse toename van 0,3 %) stuks in 1987 (tabellen 2 en 3). 2.4. De produktie van de Unie bereikte in 1992 1,18 miljoen ton en beantwoordt aan de hiervoor  beschreven ontwikkeling (tabellen 5 en 6). De vier grootste producerende landen - naar orde van  grootte zijn dat het Verenigd Koninkrijk, Spanje, Frankrijk en Griekenland - leveren 80 % van de  produktie; het Verenigd Koninkrijk is alleen al goed voor een derde daarvan. 2.5. Sinds het begin van de jaren '90 bedraagt het jaarlijks verbruik per inwoner meer dan 4 kg,  maar het verschilt vrij sterk naar gelang van de Lid-Staat: van 14 kg in Griekenland tot minder dan  1 kg in Denemarken, Duitsland en Nederland. Ook de presentatie van het produkt verschilt; het  gemiddelde slachtgewicht gaat van 10 kg of minder in Griekenland, Spanje, Italië en Portugal tot  bijna 20 kg of meer in België, Luxemburg, Denemarken, Duitsland, Ierland, Nederland en het Verenigd  Koninkrijk. Frankrijk neemt een tussenpositie in met 17 kg. Het communautaire gemiddelde ligt bij  14 kg. 2.6. De zelfvoorzieningsgraad ging van 71 % bij de invoering van de GMO in 1980 naar 83 % in 1992.  De rest van het verbruik werd hoofdzakelijk gedekt door de import van circa 200 000 ton vlees van  hele dieren uit Nieuw-Zeeland; dit is 80 % van de totale jaarlijkse import. Dit vlees wordt voor 95  % als ingevroren vlees ingevoerd en is bestemd voor een ander marktsegment dan het communautaire  vlees dat vers of gekoeld wordt verkocht tegen een prijs die 50 à 60 % hoger ligt. 2.7. In het intracommunautaire handelsverkeer is het Verenigd Koninkrijk de grootste exporteur met  een prijsniveau dat traditioneel tot de laagste van de Unie behoort; de grootste importeur is  Frankrijk (tabel 7). Bijzondere aspecten van de teelt 2.8. De schapenteelt vormt vaak de enige activiteit van betekenis  in talrijke gebieden waar andere bedrijvigheid nauwelijks van de grond komt. Daardoor blijft er een  zekere mate van menselijke bewoning in stand. 2.9. Naar gelang van het gebied worden de schapen gemolken, hetgeen bijna altijd het geval is in  Griekenland en Italië, of dienen ze alleen voor de vleesproduktie, zoals in Ierland en het Verenigd  Koninkrijk. Mengvormen bestaan in Spanje, Frankrijk en Portugal. Tot voor kort waren er voor wol,  een produkt dat niet onder de GMO valt, eveneens goede afzetmogelijkheden, maar het gebruik van  nieuwe textielwaren heeft geleid tot de vorming van aanzienlijke wolvoorraden in de wereld en tot  een instorting van de prijzen. In 1993 slaagden talrijke producenten er niet eens in alle scheerwol  af te zetten. 2.10. De geitenteelt komt meestal voor in nog moeilijker gebieden, voornamelijk in Griekenland,  Spanje, Frankrijk, Italië en Portugal. Deze teelt is meer gericht op de produktie van melk voor de  kaasbereiding. COMMUNAUTAIRE REGELGEVING Inleiding 3.1. Voor de GMO in de sector schape- en  geitevlees geldt momenteel Verordening (EEG) nr. 3013/89 van de Raad van 25 september 1989 (8).  Kernpunt van de interventieregeling is de basisprijs, die door de Raad voor elk verkoopseizoen (9)  wordt vastgesteld en geldt voor 100 kg geslacht gewicht van schapen; de basisprijs wordt voor elke  week van het verkoopseizoen aangepast om rekening te houden met de seizoenschommelingen die  kenmerkend zijn voor de markt. 3.2. De GMO heeft ten doel de markten te stabiliseren en de betrokken landbouwbevolking een  redelijke levensstandaard te verzekeren (10). De maatregelen die op de interne markt zijn genomen  ter vergemakkelijking van de aanpassing van het aanbod aan de eisen van de markt zijn enerzijds  verlening van premies aan de producenten en anderzijds interventiemaatregelen in de vorm van steun  voor particuliere vleesopslag. Voorts draagt een uniforme regeling van het handelsverkeer aan de  buitengrenzen bij tot een stabilisatie van de communautaire markt doordat wordt voorkomen dat  schommelingen van de wereldmarktprijzen verstorend werken op de in de Unie gehanteerde prijzen  (11). Maatregelen op de interne markt Premies 3.3. In ongeveer vijftien jaar werd overgeschakeld van een  systeem met premiebedragen die verschilden per Lid-Staat of groep van Lid-Staten op een systeem met  een gelijk premiebedrag voor de gehele Unie (zie bijlage 1). Naast de premies in het kader van de  GMO, die hierna worden behandeld, bestaan er andere vormen van steun, zoals de compenserende  vergoeding die wordt gefinancierd krachtens het EOGFL-Oriëntatie, waarvan de jaarlijkse uitgaven  ten behoeve van schapen en geiten ongeveer 5 tot 10 % uitmaken van die van de GMO (100-180 Mio  ECU). 3.4. Overeenkomstig de door de Raad vanaf het verkoopseizoen 1992 vastgestelde definitie (12) komen  voor de premie in aanmerking de vrouwelijke schapen en geiten die ten minste één keer hebben  gelammerd of ten minste één jaar oud zijn, voor zover de betrokken producent er ten minste tien  houdt (13) en binnen het maximum van het quotum aan premierechten dat hem is toegekend of dat hij  heeft verworven (zie de paragrafen 4.14 - 4.16). Voordien kwamen vrouwelijke schapen die voor de  eerste maal gedekt waren ook voor de premie in aanmerking maar waren uitstootschapen uitgezonderd  (14); deze twee categorieën waren tijdens de controle ter plaatse evenwel onmogelijk te  onderscheiden. De nieuwe definitie maakt weliswaar een betere controle mogelijk, maar stimuleert de  producent oude, improduktieve dieren langer te behouden om de premies te ontvangen, hetgeen alleen  maar tot een verslechtering van de gezondheidstoestand van de kudden kan leiden. 3.5. Het bedrag van de premie die wordt betaald aan de \"producenten van zware lammeren\" - zij die  geen melk of zuivelprodukten van ooien verkopen - wordt na afloop van elk verkoopseizoen eerst  vastgesteld door de Commissie ter compensatie van het inkomensverlies door het verschil tussen de  basisprijs en de gewogen gemiddelde prijs op de representatieve markten in de Unie. Dit bedrag  verschilt elk jaar: voor het verkoopseizoen 1994 was het 17,790 ECU per ooi (1992: 18,616 ECU;  1993: 20,898 ECU (15)). 3.6. Deze premie wordt voor 80 % ook betaald aan andere groepen van producenten (16), namelijk: a) de \"producenten van lichte lammeren\", die melk of produkten op basis van melk van ooien  verkopen; als zij echter kunnen aantonen dat ten minste 40 % van de op hun bedrijf geboren lammeren  tot zware dieren worden gemest, hebben zij onder bepaalde voorwaarden recht op de volle premie voor  het aantal vetgemeste lammeren (zie de paragrafen 5.59-5.65); b) de producenten van geitevlees, als zij in bepaalde gebieden zijn gevestigd (17). 3.7. Krachtens de maatregelen ten behoeve van het platteland, ingesteld bij Verordening (EEG) nr.  1323/90 van de Raad van 14 mei 1990 (18), ontvangen producenten in sommige probleemgebieden een  bijkomend bedrag per in aanmerking komend dier: 5,5 ECU voor zware lammeren en 3,8 ECU voor lichte  lammeren en voor geitevlees (zie de paragrafen 4.9-4.11). 3.8. Aldus worden er voor ongeveer 70 % van de totale schapen- en geitenstapel van de Unie (99 %  van de gedekte lammeren en de ooien) premies betaald (tabellen 2 en 3). Uit de door de Lid-Staten  aan de Commissie verstrekte inlichtingen voor het verkoopseizoen 1992 blijkt dat 22 % van de 80  miljoen dieren waarvoor premies zijn aangevraagd en die aan circa 600 000 producenten toebehoren,  deel uitmaakt van kudden van minder dan 100 dieren die voor de premies in aanmerking komen (4 %  voor minder dan 20 stuks), 54 % maakt deel uit van kudden van 101 tot 500 in aanmerking komende  dieren en 24 % van kudden met meer dan 500 dieren. Het beheer en de controle van de premies brengt  dus hoge administratiekosten met zich. De bevoegde instanties van de bezochte Lid-Staten en de  Commissie bezitten hierover geen informatie. Particuliere opslag 3.9. De steunverlening voor de particuliere opslag bestaat in de betaling aan  de begunstigde, meestal een vleeshandelaar, van een bepaald bedrag waardoor hij gedurende een  periode van 3 tot 7 maanden het op de markt brengen van lamsvlees kan uitstellen. 3.10. Wanneer de gewogen gemiddelde weekprijs van geslachte schapen en de marktprijs in een  noteringszone, dus in een Lid-Staat of Noord-Ierland, tussen 90 % en 70 % van de naar seizoen  gedifferentieerde basisprijs liggen, kan de Commissie op basis van een advies van het \"Comité van  beheer schapen en geiten\" besluiten tot steunverlening voor de particuliere opslag in het betrokken  gebied (19). Doch bij een prijs die lager is dan 85 % van de basisprijs moet via een  inschrijvingsprocedure (20) tot steunverlening worden besloten. 3.11. Wanneer de marktprijs van een noteringszone gedurende twee opeenvolgende weken lager ligt dan  70 % van de naar seizoen gedifferentieerde basisprijs, moet de Commissie besluiten een  aanbestedingsprocedure in te leiden. Over het bedrag van de steun en de aanvaarde hoeveelheden  wordt wederom beslist op basis van een advies van het \"Comité van beheer schapen en geiten\". 3.12. Na de door de Kamer in de Lid-Staten verrichte controles besloot de Raad dat de  aanbestedingsprocedure pas noodzakelijk was beneden 70 % van de naar seizoen gedifferentieerde  basisprijs en dat de verplichting hiertoe was opgeheven, waarbij de Commissie voortaan aan de hand  van de marktsituatie moest beoordelen of hiertoe moest worden overgegaan (21). Maatregelen betreffende het handelsverkeer met derde landen 3.13. De communautaire voorschriften  bepalen dat op de import van vlees in het grondgebied van de Unie een heffing wordt toegepast, die  echter niet hoger mag zijn dan het bedrag dat werd vastgesteld in overeenkomsten inzake vrijwillige  beperking van de naar de Unie geëxporteerde hoeveelheden of in overeenkomsten die in het kader van  de GATT met derde landen werden gesloten (22). 3.14. Overeenkomsten inzake vrijwillige beperking werden gesloten met twaalf landen; zij werden  herhaaldelijk herzien. In 1989 en 1990 werden de hoeveelheden welke sommige van deze landen mogen  exporteren verminderd en werd voor de export van ingevroren vlees met Argentinië, Australië,  Nieuw-Zeeland en Uruguay een procedure van toezicht op de prijzen ten opzichte van de marktprijs  van de importerende Lid-Staat overeengekomen (graadmeter uitgedrukt in een percentage daarvan).  Voor de twaalf genoemde derde landen werden de invoerheffingen, die voordien 10 % bedroegen,  geschrapt. In het kader van die overeenkomsten mag 275 000 ton bevroren vlees naar de Unie worden  geëxporteerd, hetgeen ongeveer 20 % van het jaarlijks verbruik in de Unie is. In sommige  overeenkomsten is daarin een bijkomende beperking voor gekoeld vlees begrepen. 3.15. Bij de herziening van de GATT, die op 1 juli 1995 in werking is getreden, zijn de  hoeveelheden die zonder heffingen naar de Unie mogen worden geëxporteerd goeddeels behouden. Maar  de voordien bestaande inbegrepen beperking voor gekoeld vlees werd geschrapt. Afgezien van deze  overeenkomsten is de invoer in de Unie vrij, maar er wordt een tariefregeling toegepast op basis  van de in het tijdvak 1986-1988 geldende heffingen. 3.16. De basisverordening bepaalt ook dat, voor zover nodig om de uitvoer van de onder de GMO  vallende produkten mogelijk te maken, het verschil tussen de prijzen van deze produkten op de  wereldmarkt en de prijzen in de Unie kan worden overbrugd door een restitutie bij uitvoer, die kan  variëren naar gelang van de bestemming (23). In de praktijk worden voor de produkten van de GMO  geen uitvoerrestituties toegekend. OPMERKINGEN BETREFFENDE DE GEVOLGEN VAN DE COMMUNAUTAIRE REGELING De  premieregeling 4.1. Sinds de tweede helft van de jaren '80 valt er tegelijkertijd een daling van de  produktieprijzen en een stijging van de begrotingsuitgaven voor de GMO voor schape- en geitevlees  waar te nemen. Met diverse maatregelen werd getracht deze evolutie af te remmen en tenslotte werd  er een arsenaal aan voorschriften ter beheersing van de uitgaven en de produktie ingevoerd. De invloed van de premies De premies, de prijsontwikkeling en de vleesproduktie 4.2. In de loop van  de laatste twintig jaar zijn de produktie en het verbruik van schape- en geitevlees gestegen (zie  tabel 5), terwijl de marktprijzen daalden. Uit tabel 8 blijkt dat de door de Raad vastgestelde  basisprijs vrij stabiel is gebleven tussen 428,0 ECU in 1984 en 418,5 ECU in 1993 en niet de  schommelingen heeft gevolgd van de gewogen gemiddelde communautaire marktprijs die naar beneden  tendeerde, vooral sinds 1987 en nog sterker sinds 1989; sedert de invoering van de GMO in 1980  bedroeg deze prijsdaling 27 % en in Griekenland en Ierland bereikte zij meer dan 37 %. Het  toenemende verschil tussen de beide prijzen (de basisprijs overtrof de gemiddelde marktprijs in  1984 met 15 % en in 1993 met 62 %), samen met het groeiende aantal dieren waarvoor premies werden  betaald, leidde tot de explosieve stijging van de communautaire uitgaven. 4.3. Daar de GMO geen mechanisme bevat om de markt door openbare aankopen te ondersteunen en de  particuliere opslag slechts zeer beperkt wordt toegepast (zie de paragrafen 4.26 - 4.28), moet het  geproduceerde vlees op de markt een koper vinden, desnoods door prijsverlagingen. Maar omdat de  premies het inkomensverlies compenseren (zie paragraaf 3.5), hebben zij het effect van die  verlagingen op de produktie grotendeels tenietgedaan (grafiek 1), waardoor deze regelmatig bleef  stijgen. De groeiende produktie kon slechts worden afgezet door middel van nieuwe prijsdalingen,  die weer automatisch werden gecompenseerd door verhoging van het premiebedrag. Daar de basisprijs  stabiel is gebleven veroorzaakt het mechanisme ter vaststelling van het premiebedrag derhalve een  vicieuze cirkel (premie en prijzen beïnvloeden elkaar) zodat de markt niet meer in staat is vraag  en aanbod in evenwicht te houden. 4.4. Tabel 9 illustreert dit mechanisme en toont aan dat het verbruik van deze vleessoort is  toegenomen, terwijl het verbruik van rundvlees is gedaald (24). Hoewel de communautaire maatregelen  betrekking hebben op de primaire markt, namelijk de markt waar de prijs wordt bepaald die slachters  en handelaren betalen aan de producenten, hebben de genoemde prijsdalingen uiteraard het verbruik  gestimuleerd. In de voornaamste producerende Lid-Staten houden vele personen zich met de  distributie van deze vleessoorten bezig, zodat concurrentie een rol kan spelen op de markt van het  eindverbruik. Zoals ook in Frankrijk werd vastgesteld (25) leidde de sterke daling van de  produktieprijzen ertoe dat schape- en geitevlees beter kon concurreren met andere vleessoorten, ook  al heeft deze daling niet geleid tot een even grote prijsdaling voor de verbruiker. 4.5. Overigens zijn er tussen de marktprijzen in de diverse Lid-Staten grote verschillen blijven  bestaan (zie tabel 8), hetgeen erop wijst dat de voorwaarden voor produktie en verbruik in de Unie  uiteenlopen. Het gemiddelde verschil tussen de marktprijzen daalde van 73,5 in 1980 tot 53,5 in  1992 ( 27,2 %); in 1993 was het 35,0 (nogmaals  25,2 %), maar deze evolutie is meer te danken aan  monetaire aanpassingen in de loop van het jaar dan aan een onderlinge toenadering van de  marktprijzen. Met het oog op de verwezenlijking van de ene markt is de convergentie van de  marktprijzen nochtans een der doelstellingen van de GMO (26). Steun voor de produktie van schape- en geitevlees en inkomen van de producenten 4.6. Zoals in  paragraaf 1.1 werd aangegeven zijn de begrotingsuitgaven tussen de eerste jaren van de GMO, toen ze  beneden 600 Mio ECU bleven, en 1993, toen ze 2 209,8 Mio ECU bereikten, ruim verdrievoudigd (tabel  1). Die uitgaven belopen nu 1,7 ECU per kilo geproduceerd vlees, ofwel meer dan driemaal de  uitgaven voor rundvlees (0,55 ECU) en veel meer dan die voor varkensvlees (0,01 ECU) (tabel 10). 4.7. Wat betreft het beloop van de inkomens van de producenten van schape- en geitevlees in de  jaren 1986/1987-1991/1992 geeft tabel 11 aan dat voor de Europese Unie als geheel de  bedrijfsinkomens na subsidies zijn gestegen met 59 % in lopende Ecu en met 18 % in constante Ecu. Pogingen om de produktie en de begrotingsuitgaven te beheersen 4.8. Vanaf het einde van de jaren  '80 werden er achtereenvolgens met matig succes verschillende mechanismen ingevoerd om de produktie  en de begrotingsuitgaven te beheersen; dit heeft geleid tot een quotasysteem van premierechten, dat  sinds het verkoopseizoen 1993 van kracht is. De stabilisator en de premieaanvullingen uit hoofde van de maatregelen ten behoeve van het  platteland 4.9. In 1988 besloot de Raad (27) dat het, gezien de afzetmogelijkheden op de markten in  de Unie en de internationale verbintenissen van de Unie, belangrijk was de produktie van schape- en  geitevlees niet meer aan te moedigen zodra het dierenbestand een vastgestelde omvang overschreed.  Hiervoor werd het ooienbestand per 31 december 1987 gekozen, namelijk 63,4 miljoen dieren, hetgeen  overeenkomt met de in maart 1988 gepubliceerde statistieken van Eurostat. Bij overschrijding zouden  de premies evenredig worden verlaagd (28). Dit onder de naam stabilisator bekende mechanisme leidde  tot een verlaging van de basisprijs die wordt vergeleken met de gewogen gemiddelde prijs op de  representatieve markten van de Unie voor de berekening van het inkomensverlies dat door de premies  wordt gecompenseerd. Maar omdat de stabilisator vanaf het verkoopseizoen 1993 (29) bij 7 % van de  basisprijs werd geblokkeerd, heeft het een deel van zijn doeltreffendheid verloren. 4.10. Om te voorkomen dat deze verlaging een ongunstige weerslag zou hebben in de gebieden bedoeld  in artikel 3, leden 3, 4 en 5, van Richtlijn 75/268/EEG van de Raad van 28 april 1975 (30)  betreffende de landbouw in bergstreken en in sommige probleemgebieden werden vanaf het  verkoopseizoen 1991 de in paragraaf 3.7 vermelde premieaanvullingen uit hoofde van de maatregelen  ten behoeve van het platteland toegekend aan de producenten in deze gebieden, hetgeen  onvermijdelijk leidde tot een stijgende produktie en dalende marktprijzen. 4.11. Bij een vergelijking van de besparingen dank zij de stabilisator met de uitgaven voor de  premieaanvullingen uit hoofde van de acties voor het platteland blijkt dat er geringe budgettaire  besparingen werden gerealiseerd; voor elk van de verkoopseizoenen 1992 en 1993 bij voorbeeld kunnen  deze op ongeveer 50 miljoen ECU worden geschat (zie bijlage 2). Toch lagen het aantal dieren  waarvoor de premie was betaald, het totale ooienbestand en de vleesproduktie in 1992  respectievelijk 21 %, 12 % en 17 % hoger dan in 1987. De beperkingen van de premies per producent 4.12. In 1989 werd besloten nieuwe maatregelen te nemen  om de groei van de begrotingsuitgaven af te remmen. De uitbetaling van de volledige premie werd  beperkt tot 1 000 dieren per producent in de probleemgebieden en 500 dieren in de andere gebieden  (31). Daarboven ontving de producent slechts 50 % van het premiebedrag. Opgemerkt zij echter dat  deze aftopping slechts betrekking had op ongeveer 2 % van het totale aantal dieren waarvoor premies  werden betaald. De draagwijdte van de maatregel bleef dan ook vrij beperkt, hoewel, zoals de Kamer  opmerkte in haar jaarverslag over het begrotingsjaar 1991 (32), \"de meeste grote producenten ...  hun bedrijf zo [hebben] georganiseerd dat zij voor hun gehele kudde het volledige bedrag krijgen  uitbetaald\". 4.13. Vanaf het verkoopseizoen 1995 (33) zijn deze beperkingen opgeheven, want wegens de  aanhoudende toename van de produktie werd besloten tot een nieuwe hervorming. De individuele maxima of \"quota\" van premierechten 4.14. In het kader van de hervorming van het  gemeenschappelijk landbouwbeleid in 1992 werd een individueel maximaal premierecht toegekend aan  producenten aan wie voor het verkoopseizoen 1991 de premie was toegekend en die ook voor het  verkoopseizoen 1992 een aanvraag hadden ingediend (34). Vanaf het verkoopseizoen 1993 wordt de  premie betaald voor maximaal het aantal dieren waarvoor de premie voor het verkoopseizoen 1991 is  uitgekeerd. Maar de Lid-Staat kan dit aantal verhogen door toepassing van een  herwaarderingscoëfficiënt op basis van het verkoopseizoen 1989 of 1990, indien het aantal  uitgekeerde premies in een van die verkoopseizoenen groter was dan in 1991. 4.15. Krachtens de verordening (35) moet elke Lid-Staat een aanvankelijke nationale reserve  aanleggen door inhouding van minstens 1 % en hoogstens 3 % van de som van de individuele  maximumaantallen van de producenten wier bedrijven op zijn grondgebied zijn gevestigd. Deze reserve  wordt gebruikt voor de toekenning van rechten aan bepaalde producenten, met name aan producenten  die in 1991 geen aanvraag hebben ingediend en aan hen die in 1993 voor het eerst een aanvraag  hebben ingediend. Daarbij kwam nog een extra reserve van 1 % van de som van de individuele maxima  van de producenten in de probleemgebieden, die elke Lid-Staat gebruikt voor de toekenning van  rechten aan de producenten in die gebieden. 4.16. Er werd ook een systeem voor de overdracht van premierechten opgezet (36). Toen de Kamer haar  onderzoek verrichtte, stond dit systeem nog in de kinderschoenen en kon het in het kader van dit  verslag derhalve niet worden geanalyseerd. 4.17. Te dezen dient te worden beklemtoond dat er in de Unie aldus ongeveer 77 miljoen  premierechten zijn gecreëerd, overeenkomend met enerzijds 69 miljoen ooien, hetgeen 9 % meer is dan  de 63,4 miljoen die in 1988 werden vastgelegd als drempel waarboven de produktie niet mocht worden  aangemoedigd (zie paragraaf 4.9), en anderzijds 8 miljoen geiten. Dit vormt een afzwakking van de  doelstellingen betreffende het herstel van het marktevenwicht. 4.18. Het quotasysteem betekent een verzwaring van het administratief beheer van de premies. Toch  kan dit de begrotingsuitgaven stabiliseren, tenzij de marktprijzen dalen. Uit de eerste  beschikbare, zij het nog voorlopige, gegevens blijkt dat de schapen- en geitenstapel in de  Gemeenschap tussen 1992 en 1994 licht is gedaald (tabellen 2 en 3). Later zal echter op basis van  een tendens op langere termijn opnieuw moeten worden bezien in hoeverre de begrotingsuitgaven door  de invoering van de quota zijn beïnvloed. 4.19. De regeling heeft wel ten doel de vleesproduktie te beperken, maar leidt niet per se tot een  beheersing ervan. Zij houdt slechts een produktiebeperking in als de producent de premie nodig acht  voor de teelt van schapen of geiten. Maar als de premie een inkomen vormt ten belope van 50 % van  de waarde van de jaarlijkse vleesproduktie per schaap op basis van de gewogen gemiddelde prijs op  de representatieve markten van de Unie, krijgen de producenten te maken met zeer verschillende  marktprijzen en produktiekosten. In bepaalde gebieden verkrijgen zij uit de teelt bovendien andere  inkomsten dan die uit de vleesproduktie, hetgeen de rentabiliteit van hun activiteiten sterk  beïnvloedt. Dus ook al blijft de premie een belangrijke bron van inkomsten, de beslissingen van de  producent kunnen zijn ingegeven door andere factoren dan een individueel maximum van  premierechten. 4.20. Hierdoor ligt het inkomen per schaap vóór subsidies in de bedrijven met melkproduktie  gemiddeld 3,2 maal zo hoog als in bedrijven zonder melkproduktie (tabel 12). Dezelfde conclusie  geldt voor de geitenhouderijen (tabel 13). Maar onder de 80 miljoen dieren waarvoor elk jaar de  premie voor schapen en geiten wordt aangevraagd behoort 30 % toe aan schapentelers die verklaren  melk te verkopen en 10 % aan geitenhouders (zie ook paragraaf 5.3). Noodzaak van een grotere selectiviteit van de premies 4.21. Hoewel het systeem van de  premierechtenquota tot een betere beheersing van de begrotingsuitgaven kan leiden, blijft het  niveau daarvan zeer hoog, met name in vergelijking met de uitgaven per kilo in de Unie geproduceerd  vlees in andere GMO's in de vleessectoren. 4.22. Voor vele producenten is de schapen- en geitenteelt slechts marginaal en dient zij slechts  ter aanvulling van de runderteelt, melkproduktie, graan-, fruit- of groenteteelt, zodat hier kan  worden getwijfeld aan de noodzaak van steun zoals de premies ter ondersteuning van de inkomens. In  de bijna 600 000 bedrijven die deel uitmaken van het informatienet inzake  landbouwbedrijfsboekhoudingen en die in 1991/1992 aan schape- of geiteteelt hebben gedaan bleek de  produktie in die sector bij een derde van de producenten minder dan 10 % van de waarde van de  totale landbouwproduktie en bij bijna 60 % van de producenten minder dan een derde te belopen. 4.23. Bij een onderzoek van het beloop over het tijdvak 1986-1992 van het aantal ooien waarvoor de  premie werd uitgekeerd (tabel 2) in alle Lid-Staten die minder dan 50 % ooien in een probleemgebied  hebben, consta teert men dat het jaarlijkse groeipercentage van dit aantal 12,1 % bedraagt. Voor  alle Lid-Staten die meer dan 50 % ooien in een probleemgebied hebben, is dat groeipercentage echter  slechts 5,7 %. Dit wijst op een uitbreiding van de schapenteelt in de Lid-Staten die in verhouding  meer aanvragen indienen voor niet als probleemgebieden beschouwde regio's. 4.24. De premies bevorderen een daling van de marktprijzen en versterken de concurrentie van deze  sector, met name tegenover rundvlees, zodat de Unie de overschotten slechts kon afzetten tegen  kosten die zwaar op de communautaire begroting drukten (37). De premie voor ooien zou dus minder  gestimuleerd moeten worden en hoofdzakelijk gericht moeten zijn op de ondersteuning van de inkomens  van de producenten die schapen of geiten telen in gebieden waar andere activiteiten, met name  andere teelten, niet rendabel zijn. 4.25. Een grotere selectiviteit van de premies voor schapen en geiten stuit trouwens af op de  situatie die de Kamer, met name in haar jaarverslag over het begrotingsjaar 1990 (38) heeft  bekritiseerd: enerzijds de uitbreiding in de Lid-Staten van de zones die overeenkomstig Richtlijn  75/268/EEG van de Raad als probleemgebieden worden aangegeven en anderzijds het feit dat in zeer  grote probleemgebieden zeer uiteenlopende situaties bestaan, waarvan sommige de status van  probleemgebied niet per se meer rechtvaardigen. De Kamer stelde dat het wegens de financiële  voordelen van de indeling in de categorie probleemgebied begrijpelijk was \"dat er in de agrarische  en politieke kringen van de Lid-Staten druk wordt uitgeoefend om de probleemgebieden voortdurend  uit te breiden en dat meer wordt beoogd het aantal ontvangers van bepaalde financiële voordelen te  vergroten dan de specifieke belemmeringen te compenseren\". De particuliere opslag 4.26. De steunverlening voor particuliere opslag is van marginaal belang in  het beheer van de GMO, getuige het niveau van de jaarlijkse uitgaven: van 1991 tot 1993 bedroegen  deze gemiddeld 3,0 Mio ECU voor hoeveelheden vlees tussen 2 000 en 3 000 ton, ofwel 0,2 à 0,3 % van  de communautaire jaarproduktie. 4.27. De belangstelling van de producenten in de sector schape- en geitevlees voor de steun voor  particuliere opslag is zeer beperkt omdat het invriezen van het vlees de prijs ervan met ongeveer  40 % vermindert. Het Comité van beheer, dat zich over die bewerkingen moet uitspreken (zie  paragraaf 3.10), is overigens niet erg positief over het nut van deze maatregel. 4.28. Ook al moest een procedure worden ingeleid wanneer de marktprijs in een noteringszone  gedurende twee opeenvolgende weken lager lag dan 70 % van de naar seizoen gedifferentieerde  basisprijs (zie paragraaf 3.11), in de praktijk kon het Comité van beheer vrij beslissen over de  afloop van de procedure, dus over de vraag of er werkelijk transacties voor particuliere opslag  werden gesloten. Zo gebeurde het regelmatig dat de procedure werd gestart met de bekendmaking van  de regels en de indiening van offertes door ondernemingen die in de sector vee en vlees actief  zijn, terwijl het Comité van beheer schapen en geiten geenszins voornemens was zich uit te spreken  ten gunste van de particuliere opslag. Intussen is de regeling ter zake gewijzigd (zie paragraaf  3.12). OPMERKINGEN BETREFFENDE HET ADMINISTRATIEF BEHEER 5.1. De tenuitvoerlegging van  de regeling door de Commissie en de Lid-Staten geeft aanleiding tot de onderstaande opmerkingen. Rol van de Commissie 5.2. Hoewel de Commissie beschikt over gegevens in het informatienet inzake  landbouwbedrijfsboekhoudingen, waarmee het mogelijk zou zijn toezicht te houden op het beloop van  de inkomens van de producenten, gebruikt zij deze gegevens niet, bij voorbeeld bij de vaststelling  door de Raad van de basisprijs voor elk verkoopseizoen, terwijl de GMO met name ten doel heeft de  betrokken landbouwbevolking een redelijke levensstandaard te verzekeren. 5.3. De vaststelling van het bedrag van de premie voor de \"producenten van lichte lammeren\" en van  geiten op 80 % van de premie voor de \"producenten van zware lammeren\" berust geenszins op een  waardering van de kostprijzen of de verkoopprijzen van de handelsprodukten in die deelsectoren,  terwijl de marges van de activiteiten zeer verschillend zijn naargelang de producent alleen vlees  of ook melkprodukten verkoopt (zie paragraaf 4.20). Het supplement ten behoeve van het platteland,  dat wordt betaald aan de producenten in bepaalde probleemgebieden (zie paragraaf 3.7), berust  evenmin op een waardering van de inkomsten van deze producenten. 5.4. Er bestaan ook tekortkomingen op het vlak van de statistische gegevens die de Lid-Staten in  verband met de premieaanvragen vóór 31 juli van elk verkoopseizoen aan de diensten van de Commissie  moeten verstrekken (39). In de praktijk beschikt zij pas met ongeveer een jaar vertraging over alle  gegevens. 5.5. In het kader van de inwerkingtreding van de regeling inzake de individuele maximale  premierechten moest de Commissie vóór 30 april 1993 verschillende inlichtingen ontvangen over de in  elke Lid-Staat toegewezen maxima. Pas begin 1994 begon zich een globaal beeld af te tekenen van de  maxima, inclusief de nationale reserve, die in elke Lid-Staat bestonden. 5.6. De Commissie moest deze gegevens vervolgens vergelijken met het aantal premies dat op grond  van ontvankelijk geoordeelde aanvragen voor het referentieverkoopseizoen was toegekend (40). 5.7. Het is absoluut noodzakelijk dat de Commissie zich vergewist van de juistheid van het aantal  voor dat verkoopseizoen betaalde premies aan de hand van de informatie over het aantal dieren  waarvoor volgens de jaarlijkse aangiften van het EOGFL-Garantie de premie werd betaald. Er werd  immers vastgesteld dat de - definitief geachte - gegevens over het aantal voor een bepaald  verkoopseizoen toegekende premies regelmatig nog meerdere jaren na het einde van dat verkoopseizoen  worden gewijzigd. Zoals blijkt uit het rapport van de Commissie over de marktsituatie voor  schapevlees in november 1993 (41), dus na de invoering van de premierechtenquota, waren er op dat  moment nog gegevens betreffende de betalingen voor de verkoopseizoenen 1990 en 1991 die golden als  voorlopig of nog berustten op de aanvragen in plaats van op de betalingen. Ook zijn de cijfers uit  de statistische onderzoeken inzake het schapen- en geitenbestand voor bepaalde Lid-Staten  (Denemarken, Ierland, Italië) en voor het jaar dat geldt als referentie voor de toekenning van de  quota veel lager dan die van de Commissie over het aantal dieren waarvoor premies werden betaald  (42). Deze anomalie, die ook bij andere jaren voorkomt, werd reeds waargenomen in het kader van het  onderzoek naar het aanhouden van het zoogkoeienbestand, waarvan de resultaten werden opgenomen in  het jaarverslag van de Kamer over het begrotingsjaar 1989 (43). Toepassing van de premieregeling in de Lid-Staten 5.8. Ten aanzien van de toepassing van de  premieregeling in de Lid-Staten wordt eerst het overzicht van de marktprijzen bestudeerd en  vervolgens worden opmerkingen gemaakt over de verschillende fasen in de behandeling van de  aanvragen, namelijk de administratieve controle, de controle ter plaatse bij de producenten, de  sancties en de betalingen. Tenslotte worden twee speciale onderwerpen onderzocht, namelijk de mest  tot zware dieren en de invoering van de individuele maximale premierechten. Overzicht van de marktprijzen 5.9. De betaalde premies zijn bedoeld ter compensatie van een  inkomensverlies, berekend aan de hand van het verschil tussen de door de Raad vastgestelde  basisprijs en de gewogen gemiddelde prijs op de representatieve markten van de Unie; in dit systeem  is het overzicht van de marktprijzen een basiselement. 5.10. Op elke representatieve markt in elke noteringszone moeten de marktprijzen worden opgenomen  (44) voor de communautaire standaardkwaliteit van geslachte schapen, vers of gekoeld, dat wil  zeggen van lammeren van maximaal 1 jaar oud op de slachtdatum, met een aanvaardbaar vetgehalte en  een feitelijk of geschat slachtgewicht van ten minste 12 kg (45); soms stelt de Lid-Staat  subcategorieën vast aan de hand van het slachtgewicht, zoals in Griekenland, Spanje, Frankrijk,  Italië en Portugal; in Frankrijk worden de categorieën nog gespecificeerd door een indeling volgens  het vetgehalte en de structuur van het geslachte dier. Als voor het overzicht wordt gewerkt met het  levend gewicht van de dieren, moet dit via een coëfficiënt worden omgerekend in slachtgewicht. 5.11. De gemiddelde prijs voor de noteringszone wordt dan berekend op basis van de vooraf  vastgestelde weging van categorieën geslachte dieren en representatieve markten, volgens het  respectieve belang van elk ervan. 5.12. Uiterlijk op donderdag worden de prijzen van de vorige week meegedeeld aan de Commissie die  dan de gewogen gemiddelde prijs op de representatieve markten van de Unie vaststelt. 5.13. In de praktijk worden die prijzen verzameld op de meest uiteenlopende manieren, zelfs binnen  een zelfde Lid-Staat: zij kunnen worden opgenomen door een al dan niet permanent vertegenwoordiger  van een overheidsinstantie bij de slachthuizen, zoals de Kamer in Griekenland, Spanje en Ierland  heeft geconstateerd; ze kunnen op het niveau van elke representatieve markt vergeleken worden in  een commissie met vertegenwoordigers van de verschillende produktiestadia, zoals in Frankrijk; ze  kunnen telefonisch worden opgevraagd bij telers en tussenpersonen zoals in Italië, of worden  opgenomen door een vertegenwoordiger van een overheidsinstantie op een markt waar levende dieren  worden verhandeld, zoals werd geconstateerd in Portugal; tenslotte kunnen ze aan de met de opneming  ervan belaste instantie worden meegedeeld door de persoon die bij opbod verkoopt op de markt, zoals  het geval is in het Verenigd Koninkrijk. 5.14. Bij onderzoek van het overzicht van de marktprijzen voor enkele willekeurig gekozen weken op  enkele representatieve markten constateerde de Kamer dat er stukken ontbraken (Griekenland en  Italië) of dat met behulp van de stukken niet de prijs van een representatieve markt kon worden  afgeleid uit de op die markt genoteerde prijzen (Spanje en Portugal). Onder die omstandigheden is  het niet mogelijk achteraf zekerheid te krijgen over het bestaan van een effectieve opneming van de  prijzen en van de meegedeelde gegevens. 5.15. Daarnaast werden anomalieën geconstateerd in verband met de werkelijk aan de Commissie  doorgegeven prijzen: in Griekenland werden twee weken verwisseld; in de prijsberekening van een  slachthuis in Ierland zat een fout; de door een slachthuis opgegeven prijzen werden door het  \"Department of Agriculture\" in Ierland verlaagd alvorens aan de Commissie te worden meegedeeld; de  door een kamer van koophandel meegedeelde prijzen werden door het \"Ministero per il Coordinamento  delle Politiche Agricole, Alimentare e Forestali\" in Italië verlaagd. Deze verlagingen van de op de  representatieve markten vergaarde prijzen leiden tot een verhoging van de premiebedragen en  bijgevolg van de uitgaven ten laste van de communautaire begroting. 5.16. Tenslotte is gebleken dat noch het systeem van opneming van de marktprijzen, noch de  mededeling ervan aan de Commissie wordt onderworpen aan controle door een communautaire of  nationale instantie. Administratieve controle van de premieaanvragen 5.17. De aanvragen voor premies moeten bij de voor  het gebied waar het bedrijf zich bevindt bevoegde autoriteit worden ingediend in de loop van een  periode of eventueel twee periodes tussen 1 november vóór het verkoopseizoen en 30 april  daaropvolgend. Voor Italië bepaalt de regeling dat de aanvragen mogen worden gecentraliseerd; in  dat geval moet aan de autoriteit die bevoegd is voor het gebied waar het bedrijf zich bevindt van  elke aanvraag een kopie worden gezonden (46). 5.18. De administratieve controle van de aanvragen wordt verricht door een regionaal of lokaal  bureau van het Ministerie van Landbouw van de Lid-Staat, behalve in Italië, waar de controle per  computer wordt verricht door een consortium van verschillende in de informatica gespecialiseerde  maatschappijen die werken voor rekening van het betaalorgaan. In Portugal worden de aanvragen soms  ingediend bij agentschappen van financiële instellingen of bij twee beroepsorganisaties; zij worden  rechtstreeks aan het centrale betaalorgaan doorgegeven en dus niet meegedeeld aan de plaatselijke  autoriteiten, hetgeen strijdig is met de regeling (zie paragraaf 5.17) en inhoudt dat die  autoriteiten geen administratieve controle kunnen verrichten. Controle van de eigendom en de subsidiabiliteit van de dieren 5.19. De administratieve controle  blijft meestal beperkt tot een vergelijking van het aanvraagformulier met dat van het vorige jaar  en een controle of het volledig is ingevuld; controle inzake de eigendom en de subsidiabiliteit van  de dieren waarvoor de premies worden aangevraagd is niet mogelijk (zie ook de paragrafen 5.32 -  5.36). 5.20. In geen van de bezochte gebieden was het mogelijk na te gaan of er wordt gecontroleerd of  schapemelk en zuivelprodukten op basis van schapemelk werden verkocht door toetsing aan de gegevens  die door de verwerkende bedrijven of door de distributiebedrijven over de verkoop van deze  produkten worden verstrekt, zoals is voorgeschreven in de communautaire regelgeving (47). Zoals  vermeld in de paragrafen 3.5 en 3.6 verschilt het premiebedrag echter met 20 % naargelang de  producent deze produkten al dan niet verkoopt. Controle van de ligging in een probleemgebied 5.21. Als het bedrijf van een producent in een  probleemgebied ligt, kan deze een premieaanvulling ontvangen krachtens de maatregelen ten behoeve  van het platteland (zie paragraaf 3.7). Een producent wordt geacht in een probleemgebied te zijn  gevestigd als ten minste 50 % van de voor schapen- of geitenteelt gebruikte oppervlakte  cultuurgrond (48) ligt in gebieden die door de Lid-Staten overeenkomstig Richtlijn 75/268/EEG van  de Raad van 28 april 1975 (49) als zodanig worden omschreven. Wanneer niet het hele bedrijf in een  probleemgebied is gelegen, moet dus niet alleen het bestaan van die 50 % maar ook de werkelijke  eigendom of het gebruiksrecht van de percelen worden gecontroleerd. De doeltreffendheid van de  controle zal met name afhangen van de gegevens die moeten worden verstrekt in het aanvraagformulier  en de daarbij te voegen bewijsstukken. 5.22. De informatie die de producent in zijn aanvraag moet verstrekken, verschilt echter naar  gelang van de Lid-Staat. In Griekenland, Frankrijk en Italië moet de producent de totale  opppervlakte van zijn bedrijf vermelden en eenvoudig verklaren dat van de voor schapen- en  geitenteelt gebruikte oppervlakte ten minste 50 % in een probleemgebied ligt. In het Verenigd  Koninkrijk behoeft de producent uitsluitend de totale bedrijfsoppervlakte aan te geven die in een  probleemgebied is gelegen. In deze gevallen is het zonder informatie die ter aanvulling op de  aanvraag wordt verstrekt en waarvan hierna sprake is, bijgevolg niet mogelijk, wanneer een bedrijf  grenst aan een niet als probleemgebied opgegeven zone, bij de administratieve controle na te gaan  of voldaan is aan de voorwaarde voor het verkrijgen van de voordelen in verband met de ligging in  een probleemgebied. In Spanje, Ierland en Portugal moet de producent daarentegen de verschillende  produktie-eenheden van zijn bedrijf en voor elk daarvan de oppervlakte aangeven. Daar er echter bij  de aanvragen geen aanvullende stukken zijn gevoegd, biedt de controle geen zekerheid over de  juistheid van de verstrekte inlichtingen en met name over de werkelijke eigendom of het  gebruiksrecht van de percelen. 5.23. In Schotland en Ierland wordt nochtans grondiger gecontroleerd of ten minste 50 % van de voor  schapenteelt gebruikte oppervlakte in een probleemgebied ligt. De producent moet bij zijn aanvraag  namelijk een kopie van het kadastrale plan van zijn bedrijf voegen. In Schotland moet hij  probleemgebieden en niet-probleemgebieden aangeven en wordt de voor de schapenteelt gebruikte  oppervlakte berekend met uitsluiting van, bij voorbeeld, gebouwen, wegen, bossen en andere niet met  de teelt verband houdende oppervlakten. Controle ter plaatse bij de producenten 5.24. De producent moet de dieren waarvoor hij een aanvraag  heeft ingediend gedurende 100 dagen, te rekenen vanaf de laatste dag van de periode voor de  indiening van de aanvragen, op het bedrijf houden (50). In deze periode verrichten de Lid-Staten  inspecties ter plaatse om de juistheid van de door de producent in zijn aanvraag vermelde gegevens  te controleren. Die inspecties moeten een minimumaantal aanvragen betreffen, dat door de Commissie  op 10 % van het aantal producenten is bepaald (51). 5.25. In alle bezochte Lid-Staten, behalve Italië, beschikken de autoriteiten die op centraal  niveau met het beheer van het systeem zijn belast over gedetailleerde statistieken per regio van  het aantal verrichte inspecties. 5.26. De controle van de producenten ter plaatse, die wordt verricht door vertegenwoordigers van de  regionale of lokale bureaus van het Ministerie van Landbouw van elke Lid-Staat, leidt tot de  volgende opmerkingen. Organisatie van de controles ter plaatse 5.27. De in 1992 vastgestelde verordening inzake het  geïntegreerde beheers- en controlesysteem voor bepaalde communautaire steunregelingen (52) bepaalt  dat de controles ter plaatse ten minste een belangrijke steekproef uit de aanvragen moeten  betreffen, die met name wordt bepaald aan de hand van een risicoanalyse. Nadat dit systeem in 1994  in werking was getreden voor de premies voor schapen en geiten trad er een wijziging op in de wijze  waarop de ter plaatse te controleren producenten werden geselecteerd in de Lid-Staten waar de  controlebezoeken van de Kamer in 1994 hebben plaatsgevonden. 5.28. Het is gebruikelijk de producenten te selecteren op grond van anomalieën die werden ontdekt  tijdens de administratieve controle van de aanvragen of tijdens voorgaande verkoopseizoenen. Ook  met andere criteria kan rekening worden gehouden. 5.29. In Griekenland controleren de inspecteurs van de Directies van Landbouw van de \"nomos\" ook  een steekproef van willekeurig op basis van hun identificatienummer geselecteerde producenten. In  Ierland is een zelfde systeem ingevoerd. 5.30. In Italië werden vanaf het verkoopseizoen 1993 regels vastgesteld voor de selectie van de ter  plaatse te controleren producenten; die selectie moet met name berusten op het aantal dieren  waarvoor de aanvraag is ingediend. Maar de ter plaatse te controleren producenten worden er  onherroepelijk centraal aangewezen; de plaatselijke bureaus ontvangen de gegevens over die  producenten maar bezitten geen informatie over de andere producenten. In het systeem zou een  mechanisme moeten zijn ingebouwd waarmee het aantal controles kan worden verhoogd indien een  significant aantal anomalieën wordt geconstateerd. En hoewel de ter plaatse te controleren  producenten met name werden geselecteerd op grond van de in de aanvraag opgemerkte anomalieën,  werden deze genegeerd bij de controles tijdens het bezoek van de Kamer. De met de controle ter  plaatse belaste inspecteurs hebben niets ondernomen om daarop een antwoord te geven. 5.31. In Portugal werden verschillende selectiecriteria aangelegd, zoals de omvang van de kudde of  het feit dat de produktie-eenheden binnen een zelfde bedrijf qua controlebevoegdheid tot  verschillende gebieden behoren. Maar evenmin als in Italië is er voorzien in een verhoging van het  aantal controles ter plaatse wanneer een significant aantal anomalieën wordt geconstateerd. Controle van de door de producent verstrekte informatie 5.32. Bij gebreke van een  identificatiesysteem of stalregister moet de eigendom van de dieren worden vermoed; men mag er  immers wel van uitgaan dat de persoon die de schapen of geiten ter controle aanbiedt er ook de  eigenaar van is. Toch kan daaraan soms worden getwijfeld, vooral wanneer, in strijd met de  verordening (53), de dieren zich ver van de bedrijfsgebouwen op niet in de aanvraag vermelde  percelen bevinden of wanneer de controleur van de Lid-Staten de controle moet uitstellen omdat de  dieren niet meteen kunnen worden voorgeleid. 5.33. In sommige Lid-Staten bestaan er echter methodes waarmee dit risico wordt verminderd. In  Ierland worden vele kudden voorzien van een gekleurde vlek of letters op een of meer specifieke  plaatsen van het dier. De producent wordt verzocht het merkteken van zijn kudde te beschrijven in  de premieaanvraag. Portugal kent eveneens een systeem voor het merken van schapen. De producent is  verplicht in zijn aanvraag het merkteken van zijn kudde aan te geven. In deze gevallen is het dus  belangrijk, dat bij de controle nauwgezet gebruik wordt gemaakt van deze informatie en dat de  aanwezigheid van dieren zonder dat teken door de producent wordt verklaard. Tijdens controles ter  plaatse is echter gebleken dat niet-gemerkte dieren door de nationale controleurs worden  geaccepteerd, met name wanneer bij een eerste telling het aantal gemerkte dieren lager is dan het  aantal waarvoor de premie werd aangevraagd. 5.34. De subsidiabiliteit van de dieren (zie paragaaf 3.4) kan bij de telling niet bevredigend  worden gecontroleerd en de persoon die de controles ter plaatse verricht, moet - om dezelfde  redenen als genoemd in paragraaf 5.32 - vaak vertrouwen op de verklaringen van de producent. Bij  twijfel zou de controleur van de Lid-Staat steeds moeten vragen of de producent een  lammerenregister of enig ander relevant document bijhoudt en aan de hand daarvan moeten bepalen hoe  oud de dieren zullen zijn op de laatste dag van de periode waarin zij moeten worden aangehouden.  Een dergelijke handelwijze werd niet aangetroffen. In Italië en Spanje is het voorgekomen dat te  jonge lammeren pas door de controleur werden afgewezen nadat de controleurs van de Kamer hem hadden  gewezen op zijn verplichtingen ter zake. 5.35. Het is soms moeilijk de schapen te tellen omdat de dieren moeilijk te drijven zijn. Dit kan  echter worden vergemakkelijkt met inrichtingen om de dieren tot staan te brengen of door nauwe  doorgangen te leiden, hetgeen het geval was in verschillende, tijdens het onderzoek in Ierland en  het Verenigd Koninkrijk bezochte bedrijven. Anders zijn er vaak twee personen nodig voor de  controle en kan er worden aangenomen dat bij de telling een foutenmarge van 1 à 2 % kan bestaan. In  een streek in Italië is het zelfs gebeurd dat de controleur van de Lid-Staat na herhaalde pogingen  een deel van de kudde niet kon tellen en het aantal aanwezige dieren dan maar bij benadering  vaststelde. 5.36. In Ierland wordt een oor van het dier door de inspecteur gemerkt op een bepaalde plaats die  is vermeld in de instructies voor de controle ter plaatse en elk jaar wordt gewijzigd. In Portugal  moeten de dieren bij de telling worden gemerkt met een spray van een specifieke kleur. Deze  procedures houden in dat elk dier apart wordt beschouwd en dat de controleur van de Lid-Staat bij  die gelegenheid werkelijk de subsidiabiliteit van het dier kan controleren. 5.37. Ten aanzien van de controle of ten minste 50 % van de voor de schapen- of geitenteelt  gebruikte oppervlakte in een probleemgebied is gelegen, werd geconstateerd dat de administratieve  controle in het algemeen erg zwak is (zie de paragrafen 5.21-5.23), en dat dit aspect bij de  controle ter plaatse in de onderzochte gevallen in Spanje, Portugal en een deel van het Verenigd  Koninkrijk ook niet werd geverifieerd. 5.38. Voorts werd in Spanje geconstateerd dat bij een aanvraag van zes producenten, die beweerden  een groepering te vormen en waarvan sommige gronden wel in een probleemgebied lagen en andere niet,  het werkelijke bestaan van deze groepering niet bevredigend werd gecontroleerd. Hieruit blijkt dat  het niet onmogelijk is producenten met gronden in probleemgebieden en producenten met gronden  buiten de probleemgebieden samen te brengen zodat alle producenten in het genot komen van de  premie-aanvulling krachtens de maatregelen ten behoeve van het platteland, eenvoudigweg door in de  aanvraag te verklaren dat zij een producentengroepering vormen. Onverwachte controles ter plaatse 5.39. De regeling bepaalt dat de inspecties onverwacht worden  uitgevoerd; een inspectie mag slechts zo lang van tevoren als strikt noodzakelijk is en niet meer  dan achtenveertig uren vooraf worden aangekondigd (54). 5.40. In de praktijk is gebleken dat een werkelijk onverwachte controle slechts mogelijk is vroeg  in de morgen of laat in de avond als de dieren op stal staan. Overdag is er een grote kans dat de  dieren zich niet in de nabijgelegen weiden bevinden; dan kan het uren duren om ze te verzamelen en  naar de gebouwen van de producent te brengen, hetgeen noodzakelijk is om de in paragraaf 5.35  beschreven redenen. Dit verklaart waarom in vele gevallen en vooral bij de extensieve teelt in de  probleemgebieden de producenten meestal reeds de dag vóór de controle worden verwittigd en er  regelmatig een afspraak voor een bepaald uur wordt gemaakt. 5.41. Aangezien er tot eind 1994 geen dwingende voorschriften bestonden om de werkelijke eigendom  van de dieren te bewijzen, werd de controle ter plaatse door de aankondiging ervan veel minder  doeltreffend. Register van de verplaatsingen 5.42. Pas vanaf het verkoopseizoen 1995 is elk bedrijf verplicht een  register van de schapen en geiten bij te houden (55). Dit moet ten minste vermelden: a) het totale aantal schapen en geiten dat zich op een elk jaar door de bevoegde autoriteit vast te  stellen datum op het bedrijf bevindt; b) het aantal vrouwelijke dieren op het bedrijf van meer dan twaalf maanden oud of die vóór die  leeftijd gejongd hebben; c) de verplaatsingen van schapen en geiten (oorsprong, bestemming, merktekens, datum). 5.43. Een Lid-Staat die een registratiesysteem had ingevoerd, kon vroeger ten hoogste 50 % van het  vereiste minimumaantal controles ter plaatse verrichten buiten de periode waarin de dieren op het  bedrijf moeten worden aangehouden, maar wel binnen het betrokken jaar (53). Van de voor het  onderzoek bezochte Lid-Staten heeft alleen het Verenigd Koninkrijk een dergelijk systeem  ingevoerd. 5.44. In combinatie met een identificatiesysteem moet het register zekerheid bieden over de  eigendom en de subsidiabiliteit van de dieren waarvoor de premie is aangevraagd, maar wanneer de  controle wordt verricht buiten de aanhoudperiode moet het register ook de zekerheid bieden dat de  dieren zich in die periode op het bedrijf bevonden. 5.45. Het in het Verenigd Koninkrijk verrichte onderzoek van het systeem van permanente registratie  van de verplaatsingen van schapen bracht leemten in de registratie en problemen bij de uitvoering  van de controle ter plaatse aan het licht. 5.46. In strijd met de regelgeving bevatte het gehanteerde register immers geen informatie over het  aantal door natuurlijke omstandigheden of overmacht gestorven dieren; dat aantal is slechts bekend  wanneer het door de producent apart is geboekt. Het is voorgekomen dat, hoewel deze verliezen niet  waren vermeld en verrekend in het register, dieren bij controles na de aanhoudperiode op grond van  een eenvoudige verklaring van de producent niet worden geacht te ontbreken maar te zijn gestorven  door natuurlijke omstandigheden. 5.47. Wat betreft de controlemethode is gebleken dat de met de controle ter plaatse belaste  ambtenaren geen standaardmethode volgen om na te gaan of het aantal schapen waarvoor de premie was  aangevraagd overeenstemde met het aantal dieren dat gedurende de hele aanhoudperiode aanwezig was.  Soms was de controle onvolledig en waren zelfs de conclusies fout. Op basis van het aantal op het  bedrijf getelde dieren en van de geregistreerde verplaatsingen (geboorten, aankopen, sterfgevallen,  verkopen) moet worden teruggegaan in de tijd en moet worden nagegaan of het aantal dieren waarvoor  een premie is aangevraagd overeenstemt met het aantal op het bedrijf aanwezige dieren, niet alleen  aan het eind van de aanhoudperiode, maar ook bij het begin en in de loop van die periode. Zeker is  dat bij de uitvoering van deze taak van boekhoudkundige aard het gebruik van een uniform  toetsingsformulier, ingevuld aan het begin en het eind van de aanhoudperiode, de controlekwaliteit  sterk zou verbeteren en de mogelijkheid zou bieden achteraf de verrichte handelingen na te  trekken. 5.48. Voorts beperken sommige inspecteurs zich tot een controle van het register van de  verplaatsingen, terwijl andere ook de stukken controleren die ten grondslag liggen aan de cijfers  in het register. Een verificatie van de onderliggende documenten (rekeningen, ontvangstbewijzen) is  nochtans noodzakelijk voor een bevredigende controle. 5.49. Hoewel in het Verenigd Koninkrijk het bijhouden van een register overeenkomstig de  voorschriften van de regeling een noodzakelijke voorwaarde is voor de toekenning van de premie, is  gebleken dat wanneer de sterfte door natuurlijke omstandigheden niet werd geboekt in het register  van de producent of in een ander stuk, dat register door de controleur van de Lid-Staat in zijn  controleverslag desondanks bevredigend werd genoemd. Tevens is gebleken dat wanneer bij de controle  ter plaatse wordt ontdekt dat een producent geen register van de verplaatsingen bijhoudt, deze  respijt krijgt om er alsnog een aan te leggen, terwijl het toch normaal zou zijn dat de controleur  zelf een vergelijking opstelt op basis van de onderliggende stukken die tijdens de controle in het  bezit van de producent moeten zijn. Sancties 5.50. De communautaire voorschriften bepalen dat indien het aantal werkelijk in aanmerking  komende dieren volgens de controle lager is dan het aantal waarvoor een aanvraag is ingediend,  verschillende sancties moeten worden opgelegd die evenredig zijn met de grootte van het verschil  (56). 5.51. Maar bij verliezen door natuurlijke omstandigheden die het leven van dieren in kuddeverband  kenmerken, wordt de premie zonder boete gehandhaafd voor het aantal feitelijk in aanmerking komende  dieren, op voorwaarde dat de producent de bevoegde instantie binnen tien dagen na de vaststelling  van het verlies schriftelijk heeft ingelicht. In de praktijk is deze termijn moeilijk te verifiëren  doordat de vaststelling van het verlies door de producent zeer vaak moeilijk controleerbaar is. 5.52. In Frankrijk bestaat er een door een derde afgegeven document, het bewijs van ophaling door  het vildersbedrijf, waarmee kan worden vastgesteld op welke datum het dode dier door de vilder werd  opgehaald. Wanneer de kennisgeving van het verlies overeenkomstig de voorschriften ontbreekt, wordt  de overlegging van vilbewijzen op het moment van de controle ter plaatse echter soms aanvaard als  kennisgeving, zelfs als de op het bewijs voorkomende ophaaldatum meer dan 10 dagen voorafgaat aan  de datum van de controle ter plaatse, die in dit geval ook de datum van kennisgeving is. Door deze  handelwijze worden in dit geval geen sancties opgelegd terwijl dat wel had moeten gebeuren. 5.53. De met de invoering van de premieregeling belaste autoriteiten in deze Lid-Staat hebben  nochtans getracht de kennisgeving van verliezen door natuurlijke omstandigheden te vergemakkelijken  en bezorgen de producent samen met het aanvraagformulier voorgedrukte kennisgevingslijsten waarop  met name het aantal verloren schapen moet worden vermeld. 5.54. Een soortgelijke praktijk werd in Griekenland waargenomen. Toch zijn er in de bezochte  streken zeer weinig kennisgevingen van verliezen door natuurlijke omstandigheden. 5.55. Zoals uiteengezet in paragraaf 5.46 komt het bij controles buiten de aanhoudperiode in het  Verenigd Koninkrijk voor dat de controleur van de Lid-Staat voor de berekening van het aantal  dieren op het bedrijf gedurende de aanhoudperiode op grond van een eenvoudige verklaring van de  producent ontbrekende dieren beschouwt als verloren door natuurlijke omstandigheden. Betaling van de premies 5.56. Voor het einde van ieder halfjaar gaat de Commissie over tot een  raming van het te verwachten bedrag van de premie en op basis hiervan zijn de Lid-Staten gemachtigd  om een halfjaarlijks voorschot uit te betalen ten belope van 30 % van de premie (57). Het  definitieve premiebedrag wordt vastgesteld na het einde van het verkoopseizoen in het volgende jaar  en het saldo moet dan vóór 15 oktober worden betaald (58). 5.57. Sommige Lid-Staten betalen voorschotten, andere niet (België, Denemarken, Italië, Luxemburg,  Nederland). Dit heeft natuurlijk invloed op de doeltreffendheid van de premie als inkomenssteun en  verzekert geen gelijke behandeling van de producenten in de gehele Unie. 5.58. Tussen de verkoopseizoenen 1991 en 1992 blijken grote verschillen te bestaan in de snelheid  van betaling aan de producenten. Als op basis van de maandelijkse betalingsstromen van de  Lid-Staten de gewogen gemiddelde betalingstermijn volgens de betaalde bedragen wordt berekend, dan  blijkt dat er tussen de Lid-Staten die hun producenten het snelst betalen, namelijk Frankrijk en  Ierland, en hen die het traagst betalen, namelijk Italië en Denemarken, gemiddeld acht maanden  verschil zit. In vergelijking met de snelste Lid-Staten betalen Spanje, Portugal en het Verenigd  Koninkrijk gemiddeld bijna een maand tot twee maanden later, Duitsland drie à vier maanden later en  de andere Lid-Staten - België, Griekenland, Luxemburg en Nederland - binnen een termijn van vier  tot zeven maanden. De producenten in de verschillende Lid-Staten krijgen dus geen gelijke  behandeling. Speciaal geval van het mesten tot zware dieren 5.59. Zoals vermeld in paragraaf 3.6 ontvangen de  producenten van lichte lammeren een premie die 20 % lager is dan die van de producenten van zware  lammeren, die geen schapemelk of zuivelprodukten op basis van schapemelk verkopen. Maar door  lammeren tot zware dieren te mesten kunnen de producenten van lichte lammeren toch de volle premie  ontvangen voor het aantal lammeren dat tot zware dieren wordt gemest. 5.60. De belangrijkste voorwaarde die de Raad stelt om lammeren te erkennen als zijnde gemest tot  zware dieren is dat deze minstens 45 dagen zijn gemest en deel uitmaken van een groep met een  gemiddeld levend gewicht van minstens 25 kg (59). Om de controle hiervan mogelijk te maken moeten  de producenten voldoen aan een aantal verplichtingen ter voorkoming van misbruik (60): a) elke producent moet voor elke partij lammeren een aangifte indienen met de datum waarop met het  vetmesten wordt begonnen; b) degene die de te mesten lammeren houdt, ongeacht of hij de producent dan wel een gespecialiseerd  mester is, dient een mesterijregister bij te houden met de volgende gegevens: i) bij aanvoer: nummer van de partij, aantal lammeren, datum waarop met het vetmesten wordt  begonnen, onuitwisbaar merkteken waarmee de lammeren en het bedrijf van oorsprong worden  geïdentificeerd; ii) bij vertrek: datum, gemiddeld gewicht en samenstelling van de partij (aantal lammeren van elke  aangevoerde partij dat deel uitmaakt van de partij die de mesterij verlaat). 5.61. Per verkoopseizoen worden uit hoofde van dit speciale stelsel ongeveer 800 000 premies  betaald, voornamelijk in Frankrijk en Spanje, maar ook in geringe mate in Portugal en Griekenland. 5.62. Bij een bezoek aan een mesterij in Frankrijk was het niet mogelijk de naleving van de  voorschriften betreffende de duur van het mesten en het gemiddelde gewicht van de lammeren te  controleren omdat er geen register van vertrek was. Ook werd vastgesteld dat wanneer een producent  zijn lammeren voor de mesterij verkoopt aan een bedrijf met vestigingen in verschillende  departementen, de mestaangifte het adres van het hoofdkantoor van dat bedrijf vermeldt, zodat het  nadien niet mogelijk is de aldus gemeste lammeren te controleren, aangezien hun feitelijke  bestemming niet bekend is. 5.63. In Griekenland hielden de bezochte producenten het specifieke register voor het lopende  verkoopseizoen bij. Van hun had de enige die in een vorig verkoopseizoen reeds lammeren tot zware  dieren had gemest, destijds de premieaanvulling ontvangen zonder dat register bij te houden. 5.64. In Portugal werd slechts één geval onderzocht, namelijk een bedrijf dat toebehoorde aan het  Ministerie van Landbouw en dit soort mesterij reeds vele jaren uitoefende; hier werd geen enkel  register bijgehouden. 5.65. Hoewel de plaatselijke autoriteiten die het systeem controleren verplicht zijn per  verkoopseizoen de voorzieningen van ten minste 10 % van de declaranten te inspecteren, beschikten  de nationale autoriteiten in geen van de vorengenoemde Lid-Staten, waar de Kamer dit systeem heeft  onderzocht, over statistieken terzake. In Frankrijk is zelfs gebleken dat in de twee bezochte  departementen tot dan toe geen enkele controle ter plaatse van de in deze sector actieve mesters  was verricht. Invoering van individuele premiemaxima 5.66. In elk van de bezochte Lid-Staten bleek dat de toen  plaats hebbende invoering van het quotasysteem moeizaam verliep omdat een grote massa gegevens  moest worden verwerkt en een groot aantal kennisgevingen moest worden verricht, soms zonder enig  computersysteem. Zo kon zelfs in de gemakkelijkste gevallen, waarin geen beroep werd gedaan op de  nationale reserve of de aanvullende reserve, de kennisgeving van de quota aan de producenten zelden  uiterlijk 15 dagen vóór de afloop van de periode voor de indiening van de aanvragen van de  Lid-Staat worden voltooid, zoals de voorschriften bepalen (61). 5.67. In Griekenland, waar de periode voor de indiening van de aanvragen vroeg eindigde, namelijk  op 15 februari, werden de maximale premierechten per producent in de gemakkelijkste gevallen ter  kennis gebracht door ze binnen de voorgeschreven termijn op de mededelingenborden van de  producentencooeperatieven aan te plakken. In de bezochte gebieden in Spanje kwam de eerste  toewijzing van maxima pas in juni en juli 1993, dus lang na het einde van de periode voor de  indiening van de aanvragen. In Frankrijk eindigde deze periode op 15 februari en de maxima werden  pas in maart en april meegedeeld. In Ierland begon de mededeling van de quota pas eind april 1993,  hoewel de periode voor de indiening van de aanvragen eindigde op 12 maart. In Italië werden de  quota binnen de gestelde termijnen voorlopig meegedeeld aan de producenten die in 1991 een aanvraag  hadden ingediend, maar achteraf moest nog worden nagegaan of zij ook in 1992 een aanvraag hadden  ingediend. In Portugal hadden ongeveer 20 % van de producenten hun quotum aan het einde van de  periode voor indiening van de aanvragen nog niet ontvangen. In het Verenigd Koninkrijk was de  kennisgeving evenmin vóór het einde van de periode voor indiening van de aanvragen voltooid. 5.68. Na de toewijzing van de maxima in de gemakkelijkste gevallen moest nog worden beslist over de  aanvragen om benutting van de nationale reserve. Dit betekent dat de situatie in de Lid-Staten zeer  lang provisorisch en soms verward was, hetgeen leidde tot vertragingen bij het beheer van de  aanvragen voor het verkoopseizoen 1993 en bij de betaling van de premies. Toepassing van de regeling inzake de particuliere opslag 5.69. Ondanks het geringe financiële  belang ervan (zie paragraaf 4.26) werd de particuliere opslag onderzocht in twee Lid-Staten (Spanje  en Ierland). Verschillende problemen werden geconstateerd. 5.70. In Spanje verrichtte de Kamer een controle bij een onderneming buiten de periode waarin het  vlees wordt bewaard. Ondanks het bepaalde in de voorschriften (62) en het feit dat de transactie  driemaal was gecontroleerd door ambtenaren van het betaalorgaan bleek de ondernemer geen  voorraadboekhouding te voeren. Daar de boekhouding voor elk contract onder meer de identificatie  moet aangeven van de produkten die zich in particuliere opslag bevinden, was het hier onmogelijk na  te gaan of de produkten die door de ondernemer tijdens een controle buiten de periode van bewaring  van de geslachte dieren werden aangeboden werkelijk het voorwerp van de transactie waren geweest.  Het was eveneens onmogelijk de data van in- en uitslag te controleren en dus ook de eerbiediging  van de periode waarin de geslachte dieren moeten worden bewaard. 5.71. In Ierland werd eveneens geconstateerd dat de gecontroleerde ondernemer geen  voorraadboekhouding voerde. Bij een onderzoek van de stukken betreffende vroegere contracten met  dezelfde ondernemer werd vastgesteld dat de data op de stukken waren geschrapt en gewijzigd en dat  ze soms tegenstrijdig waren, zodat het onmogelijk was de naleving van de voorschriften te  controleren. Ook werd opgemerkt dat bij een van de onderzochte transacties de nummers van de zegels  op de vrachtwagens bij vertrek uit de uitbenerij niet klopten met die bij aankomst in de plaats van  opslag. De verantwoordelijke instanties van de Lid-Staat hebben nadien slechts gedeeltelijke  inlichtingen verstrekt over de data op de documenten en zij hebben ter rechtvaardiging van het  ontbreken van overeenstemming tussen de zegelnummers aangevoerd dat het vlees had moeten worden  ingevroren buiten de opslagruimten van de onderneming, waardoor twee transporten tussen de  uitbenerij en de opslagplaats noodzakelijk waren. CONCLUSIE 6.1. De opmerkingen die werden gemaakt in het verslag van de Kamer  over het begrotingsjaar 1988 lieten voornamelijk zien dat een aantal bepalingen van de regeling  niet waren aangepast aan de realiteit van de schapenteelt noch aan de praktijk van de controle. Een  van die bepalingen was de omschrijving van de \"voor premie in aanmerking komende ooi\", die intussen  werd gewijzigd. Nog andere wijzigingen werden ingevoerd, zoals de Kamer had voorgesteld: de  verplichting om gevallen van natuurlijke omstandigheden aan te geven, de gradatie van de sancties,  het minimum aantal van de controles ter plaatse en nadere regels betreffende het register van de  verplaatsingen van dieren. Een meer selectieve en doeltreffende steun 6.2. De explosie van de begrotingsuitgaven betreffende  de premies voor schapen en geiten van minder dan 600 Mio ECU in de eerste jaren van de GMO tot 1932  Mio ECU in 1994 geeft sinds een aantal jaren aanleiding tot de invoering van een reeks weinig  succesvolle maatregelen ter beheersing ervan (paragrafen 1.1 en 4.8-4.13). De quota van  premierechten ter stabilisatie van de begrotingsuitgaven, die vanaf het verkoopseizoen 1993 in  werking zijn getreden, vormen hiervan de laatste fase (paragrafen 4.14-4.20). Deze ontwikkeling was  onvermijdelijk omdat de basisprijs stabiel bleef en sterk afweek van de gemiddelde marktprijs: in  1993 kwamen de basisprijs en de gecorrigeerde basisprijs van de stabilisator overeen met  respectievelijk 162 % en 150 % van de gemiddelde marktprijs. Zij valt te verklaren door het  mechanisme ter vaststelling van het premiebedrag, want omdat de prijsdaling automatisch wordt  gecompenseerd, wordt aan de markt de werkelijke functie van afstemming tussen vraag en aanbod  ontnomen. Dit veroorzaakt een vicieuze cirkel waardoor de dalingen van de produktieprijzen ten  laste van de communautaire begroting komen (paragrafen 4.2-4.4). De Kamer beveelt de Commissie dan  ook aan, het mechanisme opnieuw te onderzoeken; het blijkt ongeschikt, met name wanneer de  basisprijs de gemiddelde marktprijs niet van nabij volgt. 6.3. Doordat dit mechanisme de daling van de prijzen bevordert, draagt het bij tot een versterkte  concurrentie met rundvlees, waarvan de overschotten een zware last voor de communautaire begroting  vormden (paragraaf 4.24). Voorts liggen de begrotingsuitgaven per kilo in de Unie geproduceerd  schape- of geitevlees ruim driemaal zo hoog als die voor rundvlees (paragraaf 4.6). Tenslotte valt  er een relatieve toename van de produktie van schapevlees waar te nemen in de Lid-Staten die  proportioneel de meeste premieaanvragen indienen voor niet als probleemgebied beschouwde regio's  (paragraaf 4.23). 6.4. Op grond van deze situatie lijkt het dus noodzakelijk dat de Commissie alternatieven voor het  huidige systeem gaat bestuderen. Er moeten nauwkeuriger doelstellingen komen, die duidelijk worden  omschreven en op gezette tijden worden geëvalueerd (paragraaf 5.2) waardoor in deze sector  verleende bijstand geleidelijk wordt beperkt tot inkomenssteun voor de producenten waarvan het  bedrijf is gelegen in een probleemgebied waar andere veehouderij niet rendabel is en waar de steun  dus een effect kan hebben op de instandhouding van een plattelandsbevolking. In dit kader zou de  Kamer ook criteria moeten aanleggen op het gebied van milieubescherming en ruimtelijke ordening. 6.5. In dit verband is het van essentieel belang dat de Commissie een nieuwe definitie van het  begrip \"probleemgebied\" voorstelt en dat er bij de toekenning en de controle van deze status zeer  streng te werk wordt gegaan. De criteria voor de omschrijving van deze gebieden moeten zo snel  mogelijk worden herzien om rekening te houden met de concrete omstandigheden waaronder de  veehouderij plaatsvindt (paragraaf 4.25). 6.6. Ook de functie van de premies als inkomenssteun voor de producenten moet worden verbeterd door  te zorgen voor een snellere betaling ervan; op dit vlak bestaan er grote verschillen tussen de  Lid-Staten (paragrafen 5.56-5.58). De behoefte aan betrouwbare statistische gegevens 6.7. De Lid-Staten moeten meer aandacht besteden  aan de statistische gegevens die zij de Commissie toezenden en zij moeten zorgen voor de nakoming  van de termijnen waarin die gegevens moeten worden verstrekt. Harerzijds moet de Commissie de  naleving van de rechtsvoorschriften door de Lid-Staten op dit terrein beter controleren (paragraaf  5.4). 6.8. In het kader van de invoering van de maximale premierechten per producent is het absoluut  noodzakelijk dat de verschillen tussen de cijfers uit de statistische onderzoeken en die  betreffende het aantal gesubsidieerde dieren worden opgehelderd. Ook moeten de diensten van de  Commissie die zijn belast met het beheer van het premiestelsel en met de verevening van de  betrokken rekeningen hun controle betreffende de door elke Lid-Staat voor het verkoopseizoen 1993  toegewezen quota baseren op het aantal gesubsidieerde dieren dat is vermeld in de jaarlijkse  aangiften voor het EOGFL-Garantie van de Lid-Staten voor het door hen gekozen referentiejaar  (paragrafen 5.5-5.7). Een betrouwbaarder opnemingssysteem voor marktprijzen 6.9. De invoering van het systeem voor  opneming van de marktprijzen, waarop de bepaling van het premiebedrag berust, bleek gebreken te  vertonen. Gelet op de vastgestelde fouten moeten de autoriteiten van de Lid-Staten en de Commissie  voortaan de opneming van die prijzen controleren, hetgeen momenteel niet gebeurt. Een minimum aan  formalisering van die opneming op de representatieve markten is eveneens nodig, zodat het mogelijk  wordt de informatiebron op te sporen en na te gaan of er een werkelijke opneming van de op de  markten gehanteerde prijzen is verricht (paragrafen 5.9-5.16). Versterking van de controle van de premies 6.10. Zoals de Kamer kon vaststellen bevat het  premiestelsel uiteenlopende beheersprocedures, alsmede een zwakke interne controle, want enerzijds  is de administratieve controle zeer beperkt (paragrafen 5.17-5.23) en anderzijds levert de controle  ter plaatse zelden bewijzen op betreffende de eigendom en de subsidiabiliteit van de dieren  (paragrafen 5.32-5.36); deze gebreken worden nog verergerd door het feit dat de controle ter  plaatse in de meeste gevallen niet onverwacht plaatsvindt (paragrafen 5.39-5.41); tevens worden de  verliezen door natuurlijke omstandigheden die het leven van dieren in kudden kenmerken niet altijd  meegedeeld en soms op onregelmatige wijze geaccepteerd (paragrafen 5.50-5.55). De plaats vindende  algemene invoering van een register per producent en een identificatie van de dieren zal deze  situatie wellicht kunnen verbeteren, al geven dit onderzoek en de bestudering van het in het  Verenigd Koninkrijk ingevoerde systeem reeds nu aanleiding tot bepaalde aanbevelingen (paragrafen  5.42-5.49): a) de Commissie moet zich ervan vergewissen dat het door elke Lid-Staat voorgeschreven register  voldoet aan de gemeenschapsregeling en dit register moet binnen eenzelfde Lid-Staat het enige  zijn; b) tijdens de controle ter plaatse moet de verificatie van het register aan de hand van  bewijsstukken verplicht zijn zodat zekerheid wordt verkregen over de eigendom en subsidiabiliteit  van de aangeboden dieren, die moeten worden geïdentificeerd, en over het aantal gevallen van  verliezen door natuurlijke omstandigheden; c) er moet een vast model worden gebruikt voor het verslag over de controle ter plaatse, met een  duidelijke opgave van de vereiste stappen ingeval de controle ter plaatse wordt verricht buiten de  aanhoudperiode. 6.11. Er moet beter worden gecontroleerd of een bedrijf dat grenst aan een gewone zone wel in een  probleemgebied is gelegen; daarom moet worden voorgeschreven dat de producent enerzijds in zijn  aanvraag de verschillende produktie-eenheden van zijn bedrijf moet vermelden, met de oppervlakte  van elke eenheid, en anderzijds bij zijn aanvraag bewijsstukken moet voegen ter controle van de  verstrekte gegevens (paragrafen 5.21-5.23). 6.12. Tenslotte zou de Commissie initiatieven moeten nemen om te komen tot een striktere toepassing  van de regeling, zodat wordt gezorgd voor een gelijke behandeling van alle telers in de Unie. Mogelijkheid tot afschaffing van de premieaanvulling voor de mest tot zware dieren 6.13. Het  systeem betreffende de mest tot zware dieren is te ingewikkeld en wordt noch door de producenten,  noch door de met de controle ervan belaste plaatselijke autoriteiten behoorlijk toegepast. Ook  biedt het de producenten de mogelijkheid, binnen bepaalde grenzen een premie van 100 % in plaats  van 80 % te ontvangen, hoewel de inkomsten uit de verkoop van vlees voor hen slechts bijkomstig  zijn in vergelijking met die uit de verkoop van melk (paragraaf 4.20). De Commissie zou bijgevolg  de mogelijkheid moeten onderzoeken de aanvulling af te schaffen (paragrafen 5.59-5.65). Versterking van de controle van de particuliere opslag door de Lid-Staten 6.14. Ook al zijn er niet  veel acties uitgevoerd, toch moeten de Lid-Staten zorgen voor een effectieve controle, met name wat  betreft het voeren van een voorraadboekhouding als voorgeschreven in de regeling, zodat het  mogelijk is de naleving van de regels voor deze acties te controleren (paragrafen 5.69-5.71). Dit verslag werd door de Rekenkamer te Luxemburg vastgesteld te harer zitting van  14 september 1995. Voor de Rekenkamer André J. MIDDELHOEK President bij diens afwezigheid Constantinos  ANDROUTSOPOULOS Lid van de Kamer NLPublikatieblad van de Europese Gemeenschappen >RUIMTE VOOR DE  TABEL> NLPublikatieblad van de Europese Gemeenschappen >RUIMTE VOOR DE TABEL> >RUIMTE VOOR DE  TABEL> >RUIMTE VOOR DE TABEL> Publikatieblad van de Europese Gemeenschappen >RUIMTE VOOR DE TABEL> >RUIMTE VOOR DE TABEL> >RUIMTE VOOR DE TABEL> >RUIMTE VOOR DE TABEL> >RUIMTE VOOR DE TABEL> > RUIMTE VOOR DE TABEL> >RUIMTE VOOR DE TABEL> >RUIMTE VOOR DE TABEL> >REFERENTIE NAAR EEN FILM> (1) Verordening (EEG) nr. 1837/80 van de Raad van 27 juni 1980 (PB L 183 van  16. 7. 1980, blz. 1). (2) Er bestaat geen definitie van het begrip \"gespecialiseerd producent\". Ter informatie kan echter  worden aangegeven dat deze activiteit bij 17 % van alle schapen- en geitentelers in de Unie ten  minste 75 % van de waarde van de totale produktie oplevert; bij slechts 11 % is de bijdrage ten  minste 85 % [bron: Informatienet inzake landbouwbedrijfsboekhoudingen (RICA)]. (3) PB C 234 van 4. 9. 1984, blz. 1. (4) PB C 312 van 12. 12. 1989, paragrafen 6.74-6.107. (5) PB C 324 van 13. 12. 1991, paragrafen 9.1-9.43. (6) \"Le marché des viandes et des produits avicoles. Les marchés des ovins\", Office national  interprofessionnel des viandes, de l'élevage et de l'aviculture (OFIVAL), 1993, blz. 31-35. (7) De gegevens in de paragrafen 2.3-2.7 berusten op de statistieken van EUROSTAT (databank  CRONOS). (8) PB L 289 van 7. 10. 1989, blz. 1. (9) Periode van de eerste maandag van januari tot de dag voorafgaand aan die dag van het  daaropvolgende jaar. (10) Derde overweging bij Verordening (EEG) nr. 3013/89 van de Raad van 25 september 1989 (PB L 289  van 7. 10. 1989, blz. 1). (11) Achtste overweging bij Verordening (EEG) nr. 3013/89 van de Raad van 25 september 1989 (PB L  289 van 7. 10. 1989, blz. 1). (12) Verordening (EEG) nr. 2070/92 van de Raad van 30 juni 1992 (PB L 215 van 30. 7. 1992, blz. 63)  houdende wijziging van Verordening (EEG) nr. 3493/90 van de Raad van 27 november 1990 (PB L 337 van  4. 12. 1990, blz. 7). (13) Artikel 1 van Verordening (EEG) nr. 3493/90 van de Raad van 27 november 1990 (PB L 337 van 4.  12. 1990, blz. 7). (14) Artikel 1 van Verordening (EEG) nr. 872/84 van de Raad van 31 maart 1984 (PB L 90 van 1. 4.  1984). De zogenaamde uitstootschapen zijn ooien die geen jongen meer werpen en die bestemd zijn  voor de slacht. (15) Bedragen die werden betaald in de meeste Lid-Staten. Maar zoals aangegeven in paragraaf 3.3  was het premiebedrag niet in alle Lid-Staten gelijk. Zo ontvingen de producenten van zware lammeren  in bepaalde (delen van) Lid-Staten in 1992 een premie van 23,130 ecu. (16) Artikel 5 van Verordening (EEG) nr. 3013/89 van de Raad van 25 september 1989 (PB L 289 van 7.  10. 1989, blz. 1), als gewijzigd bij Verordening (EEG) nr. 2069/92 van de Raad van 30 juni 1992 (PB  L 215 van 30. 7. 1992, blz. 59). (17) Overeenkomstig artikel 5, lid 5, van Verordening (EEG) nr. 3013/89 van de Raad van 25  september 1989 (PB L 289 van 7. 10. 1989, blz. 1) zijn die gebieden: - het hele grondgebied van Griekenland en Portugal (behalve de Azoren en Madeira) en bepaalde  gebieden van Frankrijk (Corsica), Spanje (Andalusië, Aragon, de Balearen, Castilla-la-Mancha,  Castilië en Leon, Catalonië, Estremadura, Galicië behalve La Coruña en Lugo, Madrid, Murcia, La  Rioja, Valencia en de Canarische Eilanden) en Italië (Latinum, de Abruzzen, Molise, Campanië,  Apulië, Basilicata, Calabrië, Sicilië en Sardinië); - de berggebieden die door elke Lid-Staat aan de Commissie zijn meegedeeld krachtens artikel 3, lid  3, van Richtlijn 75/268/EEG van de Raad van 28 april 1975 betreffende de landbouw in bergstreken en  in sommige probleemgebieden (PB L 128 van 19. 5. 1975, blz. 1). (18) PB L 132 van 23. 5. 1990, blz. 17. Thans gelden de bedragen die zijn genoemd in Verordening  (EEG) nr. 1743/91 van de Raad van 13 juni 1991 (PB L 163 van 26. 6. 1991, blz. 44). (19) Dit Comité is samengesteld uit vertegenwoordigers van de Lid-Staten en staat onder  voorzitterschap van een vertegenwoordiger van de Commissie. Voor de oprichting en werking ervan  gelden de artikelen 29-31 van Verordening (EEG) nr. 3013/89 van de Raad van 25 september 1989 (PB L  289 van 7. 10. 1989, blz. 1). (20) De algemene regels volgens welke tot particuliere opslag kan worden overgegaan zijn vastgelegd  in artikel 7 van Verordening (EEG) nr. 3013/89 van de Raad van 25 september 1989 (PB L 289 van 7.  10. 1989, blz. 1). (21) Verordening (EG) nr. 1886/94 van de Raad van 27 juli 1994 (PB L 197 van 30. 7. 1994, blz. 30)  tot wijziging van Verordening (EEG) nr. 3013/89 van de Raad van 25 september 1989 (PB L 289 van 7.  10. 1989, blz. 1). (22) Artikelen 9 en 14 van Verordening (EEG) nr. 3013/89 van de Raad van 25 september 1989 (PB L  289 van 7. 10. 1989, blz. 1). (23) Artikel 16 van Verordening (EEG) nr. 3013/89 van de Raad van 25 september 1989 (PB L 289 van  7. 10. 1989, blz. 1). (24) Zie speciaal verslag nr. 3/94 van de Kamer over de tenuitvoerlegging van de  interventiemaatregelen krachtens de marktordening in de sector rundvlees (PB C 356 van 14. 12.  1994, paragraaf 2.2 en grafiek 2.4). (25) Zie het verslag van de Commissie van onderzoek betreffende de werking van de markt voor  schape- en rundvlees, Assemblée Nationale française, Parijs, blz. 248. (26) Aanvankelijk was een jaarlijkse vaststelling voorzien, niet alleen van een basisprijs voor  vers of gekoeld vlees van geslachte schapen, maar ook van een referentieprijs. Deze referentieprijs  werd gehanteerd bij de bepaling van het premiebedrag. Hij was op een ander niveau vastgesteld dan  de basisprijs \"teneinde door onderlinge aanpassing van de nationale referentieprijzen in gelijke  jaarlijkse fasen over een periode van 4 jaar tot één communautaire referentieprijs te komen\"  (artikel 3, lid 4, sub b), van de eerste basisverordening van de GMO, Verordening (EEG) nr. 1837/80  van de Raad van 27 juni 1980 (PB L 183 van 16. 7. 1980, blz. 1). De basisprijs speelde een rol voor het treffen van interventiemaatregelen en het vaststellen van  het bedrag van de invoerheffingen. Na afloop van de vierjarige periode voor onderlinge aanpassing met het oog op een geleidelijke  afstemming van de produktie- en verkoopstructuren in de verschillende Lid-Staten werden de  begrippen \"één communautaire referentieprijs\" en \"referentieprijs per regio\" geschrapt [artikel 1  van Verordening (EEG) nr. 871/84 van de Raad van 31 maart 1984 (PB L 90 van 1. 4. 1984, blz. 35)]  en het premiebedrag werd alleen nog maar berekend aan de hand van de basisprijs, die overigens in  de hele Unie gelijk was. (27) Verordening (EEG) nr. 1115/88 van de Raad van 25 april 1988 (PB L 110 van 29. 4. 1988, blz.  36) tot wijziging van Verordening (EEG) nr. 1837/80 van de Raad van 27 juni 1980 (PB L 183 van 16.  7. 1980, blz. 1), de eerste basisverordening van de GMO. Dit element is thans overgenomen in  artikel 8 van Verordening (EEG) nr. 3013/89 van de Raad van 25 september 1989 (PB L 289 van 7. 10.  1989, blz. 1). (28) Deze verlaging werd berekend door het inkomensverlies met 1 % van de basisprijs te verminderen  voor elk procent overschrijding van het gegarandeerde maximumniveau. (29) Artikel 8 van Verordening (EEG) nr. 3013/89 van de Raad van 25 september 1989 (PB L 289 van 7.  10. 1989, blz. 1), als gewijzigd bij Verordening (EEG) nr. 2069/92 van de Raad van 30 juni 1992 (PB  L 215 van 30. 7. 1992, blz. 59). (30) PB L 128 van 19. 5. 1975, blz. 1. (31) Artikel 5, lid 7, van Verordening (EEG) nr. 3013/89 van de Raad van 25 september 1989 (PB L  289 van 7. 10. 1989, blz. 1). (32) PB C 330 van 15. 12. 1992, paragrafen 2.103-2.105. (33) Verordening (EEG) nr. 233/94 van de Raad van 24 januari 1994 (PB L 30 van 3. 2. 1994, blz. 9)  tot wijziging van Verordening (EEG) nr. 3013/89 van de Raad van 25 september 1989 (PB L 289 van 7.  10. 1989, blz. 1). (34) Artikel 5 bis van Verordening (EEG) nr. 3013/89 van de Raad van 25 september 1989 (PB L 289  van 7. 10. 1989, blz. 1), als gewijzigd bij Verordening (EEG) nr. 2069/92 van de Raad van 30 juni  1992 (PB L 215 van 30. 7. 1992, blz. 59). (35) Artikel 5 ter van Verordening (EEG) nr. 3013/89 van de Raad van 25 september 1989 (PB L 289  van 7. 10. 1989, blz. 1), als gewijzigd bij Verordening (EEG) nr. 2069/92 van de Raad van 30 juni  1992 (PB L 215 van 30. 7. 1992, blz. 59). (36) Bij Verordening (EEG) nr. 3567/92 van de Commissie van 10 december 1992 (PB L 362 van 11. 12.  1992, blz. 41) werden de toepassingsbepalingen inzake het maximumaantal premies per producent, de  nationale reserves en de overdracht van rechten vastgelegd. (37) Van 1991 tot 1993 bereikten de begrotingsuitgaven voor de GMO in de sector rundvlees 4 304, 4  416 en 3 894 Mio ecu, tegenover gemiddeld 2 500 Mio ECU in het vorige decennium. Deze ontwikkeling  is te wijten aan de sterke verhoging van de uitgaven in verband met de uitvoerrestituties en de  openbare opslag. (38) PB C 324 van 13. 12. 1991, paragrafen 9.21 en 9.22. (39) Artikel 3, lid 4, van Verordening (EEG) nr. 3007/84 van de Commissie van 26 oktober 1984 (PB L  283 van 27. 10. 1984, blz. 28), als gewijzigd bij Verordening (EEG) nr. 3984/89 van de Commissie  van 20 december 1989 (PB L 380 van 29. 12. 1989, blz. 28). Deze verordening werd onlangs vervangen  en de bepaling is opgenomen in artikel 2 van Verordening (EEG) nr. 2700/93 van de Commissie van 30  november 1993 (PB L 245 van 1. 10. 1993, blz. 99). (40) Overeenkomstig artikel 4 van Verordening (EEG) nr. 3567/92 van de Commissie van 10 december  1992 (PB L 362 van 11. 12. 1992, blz. 41). (41) COM(93) 601 def. van 24 november 1993, bijlage 1. (42) Deze beide soorten informatie worden door verschillende diensten van de Lid-Staten verzonden,  de eerste naar EUROSTAT en de tweede naar de diensten van de Commissie die zijn belast met het  beheer van de GMO. (43) PB C 313 van 12. 12. 1990, paragrafen 4.2.1-4.2.32 (44) Overeenkomstig artikel 4 van Verordening (EEG) nr. 3013/89 van de Raad van 25 september 1989  (PB L 289 van 7. 10. 1989, blz. 1), met uitvoeringsbepalingen in Verordening (EEG) nr. 1481/86 van  de Commissie van 15 mei 1986 (PB L 130 van 16. 5. 1986, blz. 12). (45) Verordening (EEG) nr. 338/91 van de Raad van 5 februari 1991 (PB L 41 van 14. 2. 1991, blz.  2). (46) Artikel 1, lid 2, van Verordening (EEG) nr. 2700/93 van de Commissie van 30 september 1993 (PB  L 245 van 1. 10. 1993, blz. 99), als gewijzigd bij Verordening (EG) nr. 80/94 van de Commissie van  18 januari 1994 (PB L 16 van 19. 1. 1994, blz. 1). (47) Artikel 4, lid 2, van Verordening (EEG) nr. 2700/93 van de Commissie van 30 september 1993 (PB  L 245 van 1. 10. 1993, blz. 99). (48) Artikel 2 van Verordening (EEG) nr. 3493/90 van de Raad van 27 november 1990 (PB L 337 van 4.  12. 1990, blz. 7). (49) PB L 128 van 19. 5. 1975, blz. 1. (50) Artikel 1, lid 3, van Verordening (EEG) nr. 2700/93 van de Commissie van 30 september 1993 (PB  L 245 van 1. 10. 1993, blz. 99). (51) Deze bepaling was vroeger vervat in een niet gepubliceerd besluit van de Commissie en thans in  artikel 6, lid 3, van Verordening (EEG) nr. 3887/92 van de Commissie van 23 december 1992 (PB L 391  van 31. 12. 1992, blz. 36) houdende uitvoeringsbepalingen inzake het geïntegreerde beheers- en  controlesysteem voor bepaalde communautaire steunregelingen. (52) Artikel 6, lid 4, van Verordening (EEG) nr. 3887/92 van de Commissie van 23 december 1992 (PB  L 391 van 31. 12. 1992, blz. 36). (53) Artikel 5, lid 1, van Verordening (EEG) nr. 3887/92 van de Commissie van 23 december 1992 (PB  L 391 van 31. 12. 1992, blz. 36). (54) Artikel 6, lid 5, van Verordening (EEG) nr. 3887/92 van de Commissie van 23 december 1992 (PB  L 391 van 31. 12. 1992, blz. 36). (55) Artikel 4, lid 1, sub b), van Richtlijn 92/102/EEG van de Raad van 27 november 1992 (PB L 355  van 5. 12. 1992, blz. 32). (56) Artikel 11 van Verordening (EEG) nr. 3887/92 van de Commissie van 23 december 1992 (PB L 391  van 31. 12. 1992, blz. 36). (57) Artikel 5, lid 6, van Verordening (EEG) nr. 3013/89 van de Raad van 25 september 1989 (PB L  289 van 7. 10. 1989, blz. 1). (58) Artikel 5, lid 2, van Verordening (EEG) nr. 2700/93 van de Commissie van 30 september 1993 (PB  L 245 van 1. 10. 1993, blz. 99). (59) Verordening (EEG) nr. 3901/89 van de Raad van 12 december 1989 (PB L 375 van 23. 12. 1989,  blz. 4). (60) Verordening (EEG) nr. 2814/90 van de Commissie van 28 september 1990 (PB L 268 van 29. 9.  1990, blz. 35). (61) Artikel 2, lid 3, van Verordening (EEG) nr. 3567/92 van de Commissie van 10 december 1992 (PB  L 362 van 11. 12. 1992, blz. 41). (62) Artikel 13, lid 3, van Verordening (EEG) nr. 2446/90 van de Commissie van 27 november 1990 (PB  L 333 van 30. 11. 1990, blz. 39). BIJLAGE 1 EVOLUTIE VAN DE GMO VOOR SCHAPE- EN GEITEVLEES 1. Ontwikkeling naar  een enkel premiestelsel Het premiestelsel heeft sinds zijn oprichting in 1980 een grote  ontwikkeling doorgemaakt waarbij het geleidelijk evolueerde van een verbrokkeld naar een eenvormig  systeem. Aanvankelijk waren er voor de berekening van de premie voor schapen zes gebieden vastgesteld: 1: Italië 2: Frankrijk 3: Denemarken, de Benelux, Bondsrepubliek Duitsland 4: Ierland 5: Verenigd  Koninkrijk Na de toetreding van Griekenland tot de Unie werd dit land per 1 januari 1981 aan de  lijst toegevoegd (1). In 1982 werd Noord-Ierland als zevende gebied toegevoegd om aldaar niet zoals in de andere regio's  van het Verenigd Koninkrijk de variabele slachtpremie te hoeven toepassen (2). De eenheid van het derde gebied was slechts schijn, want de per ooi te betalen premie werd er in  elke Lid-Staat apart berekend (3). Op verzoek van de betrokkenen kon het premiebedrag in  Griekenland en Italië gelijk zijn aan het in gebied twee vastgestelde bedrag als de lammeren niet  vóór de leeftijd van twee maanden werden geslacht (4). Er werd een maximum aan de premie gesteld in de perioden waarin maatregelen inzake openbare opslag  werden toegepast (5) en bij toepassing van de variabele slachtpremie (6) werd het globale bedrag  van deze premie afgetrokken van het in elk gebied te verdelen bedrag. Deze slachtpremie werd alleen  toegepast in het Verenigd Koninkrijk, waarvan Noord-Ierland, zoals hiervoor gesteld, was  uitgezonderd. In 1984 werd het aantal gebieden teruggebracht tot zes door Griekenland bij gebied één te voegen  (7), maar bij de toetreding van Spanje en Portugal werd vanaf 1 januari 1986 met deze twee nieuwe  Lid-Staten een bijkomend gebied gevormd. In 1988 besloot de Raad tot een zeer belangrijke wijziging (8) met het oog op de instelling van een  enkele markt. Zij omvatte voornamelijk de vaststelling van één bedrag voor de aan de producenten te  verlenen premie op basis van een enkel communautair inkomensverlies. Bij deze eenmaking was een  overgangsfase voorzien; beoogd werd, uiterlijk in het verkoopseizoen 1993 één enkel premiestelsel  te realiseren. Krachtens overgangsmaatregelen werd het aantal gebieden teruggebracht tot vier voor het  verkoopseizoen 1990 en tot twee - het Verenigd Koninkrijk en de rest van de Unie - voor de  verkoopseizoenen 1991 en 1992. Ook werd een geleidelijke vermindering voorgeschreven van de  variabele premie die door het Verenigd Koninkrijk in Groot-Brittannië werd toegepast. Op eigen verzoek kreeg het Verenigd Koninkrijk toestemming om vanaf het begin van het  verkoopseizoen 1992 niet langer de variabele slachtpremie voor schapen te verlenen maar enkel nog  de andere premies toe te passen (9). 2. Andere belangrijke ontwikkelingen Het premiestelsel kende naast de hiervoor  genoemde nog enkele andere belangrijke ontwikkelingen: - de invoering van een premie voor de producenten van geitevlees in bepaalde gebieden vanaf het  verkoopseizoen 1986 (10); - de wijziging van de definities van \"in aanmerking komende ooi\" en \"in aanmerking komende geit\" in  1992 om de controle ervan te vergemakkelijken (11); - de invoering van een overzicht van de marktprijzen voor de \"communautaire standaardkwaliteit\"  (12) en de invoering van een indelingsschema voor geslachte schapen (13); - de invoering van een onderscheid tussen de produktie van lichte lammeren, de produktie van zware  lammeren en de mest van lammeren tot zware dieren (14). (1) Verordening (EEG) nr. 3446/80 van de Raad van 22 december 1980 (PB L 359  van 31. 12. 1980, blz. 16). (2) Verordening (EEG) nr. 1195/82 van de Raad van 18 mei 1982 (PB L 140 van 20. 5. 1982, blz. 22). (3) Verordening (EEG) nr. 899/81 van de Raad van 1 april 1981 (PB L 90 van 4. 4. 1981, blz. 26). (4) Verordening (EEG) nr. 1195/82 van de Raad van 18 mei 1982 (PB L 140 van 20. 5. 1982, blz. 22). (5) De oorspronkelijke regelgeving bood naast de particuliere opslag de mogelijkheid van aankopen  door de interventiebureaus, maar alleen in de Lid-Staten die een indelingssysteem voor geslachte  dieren hadden ingesteld (artikel 9 van Verordening (EEG) nr. 2644/80 van de Raad van 14 oktober  1980, PB L 275 van 18. 10. 1980, blz. 8). In dit geval mochten de gekochte produkten niet afkomstig  zijn van rammen, ooien of ongeboren lammeren. De interventieprijs werd vastgesteld op 85 % van de  naar seizoen gedifferentieerde basisprijs. In werkelijkheid werd alleen in Frankrijk tot openbare  opslag overgegaan, meteen bij de invoering van de GMO voor schape- en geitevlees. Dit werd niet  meer herhaald bij de invoering van de nieuwe Verordening (EEG) nr. 3013/89 van de Raad van 25  september 1989 (PB L 289 van 7. 10. 1989, blz. 1). (6) In de gebieden waar de interventiebureaus niet tot aankopen overgingen, kon de betrokken  Lid-Staat een variabele slachtpremie voor schapen toekennen als de op zijn representatieve markten  genoteerde prijzen onder 85 % van de basisprijs lagen. Deze premie dekte het verschil. De Commissie  bepaalde wekelijks het premiebedrag voor de week die eenentwintig dagen na de week van  vaststellling begon. Een even hoog bedrag werd bij het verlaten van het grondgebied van de  Lid-Staat geheven op levende dieren en op vers, gekoeld, ingevroren, gezouten, gepekeld, gedroogd  of gerookt vlees. Dit bedrag was gelijk aan het premiebedrag voor de week waarin de export van de  produkten plaatsvond. Verordening (EEG) nr. 3193/80 van de Commissie van 9 december 1980 (PB L 332  van 10. 12. 1980, blz. 14) en latere verordeningen bepaalden echter dat dit bedrag niet werd geïnd  bij uitvoer buiten de Gemeenschap. (7) Verordening (EEG) nr. 871/84 van de Raad van 31 maart 1984 (PB L 90 van 1. 4. 1984, blz. 35)  tot wijziging van de basisverordening. (8) Verordening (EEG) nr. 3013/89 van de Raad van 25 september 1989 (PB L 289 van 7. 10. 1989, blz.  1) ter vervanging van de vorige basisverordening. (9) Verordening (EEG) nr. 3246/91 van de Commissie van 7 november 1991 (PB L 307 van 8. 11. 1991,  blz. 16). (10) Verordening (EEG) nr. 3523/85 van de Raad van 10 december 1985 (PB L 336 van 14. 12. 1985,  blz. 2) houdende wijziging van Verordening (EEG) nr. 1837/80 van de Raad van 27 juni 1980 (PB L 183  van 16. 7. 1980, blz. 1). (11) Verordening (EEG) nr. 2070/92 van de Raad van 30 juni 1992 (PB L 215 van 30. 7. 1992, blz.  63). De vorige definitie, vastgelegd bij Verordening (EEG) nr. 3524/85 van de Raad van 10 december  1985 (PB L 336 van 14. 12. 1985, blz. 5), luidde: elk vrouwelijk dier van een schapen- of geitenras  dat voor de eerste maal is gedekt of minstens eenmaal heeft gelammerd en op de dag van de indiening  van de premieaanvraag op het bedrijf aanwezig is, met uitzondering van schapen/geiten die voor de  uitstoot bestemd zijn. (12) Verordening (EEG) nr. 3013/89 van de Raad van 25 september 1989, artikel 4, lid 1 (PB L 289  van 7. 10. 1989, blz. 1). Het begrip werd omschreven in Verordening (EEG) nr. 338/91 van de Raad  van 5 februari 1991 (PB L 41 van 14. 2. 1991, blz. 2). (13) Verordening (EEG) nr. 2137/92 van de Raad van 23 juli 1992 (PB L 214 van 30. 7. 1992, blz.  1). (14) Verordening (EEG) nr. 3013/89 van de Raad van 25 september 1989, artikel 4, leden 2 en 3 (PB L  289 van 7. 10. 1989, blz. 1). BIJLAGE 2 EVALUATIE VAN DE BUDGETTAIRE BESPARINGEN DOOR DE INVOERING VAN DE STABILISATOR  MET GEDEELTELIJKE COMPENSATIE DOOR DE INVOERING VAN DE AANVULLING TEN BEHOEVE VAN HET PLATTELAND Voor de verkoopseizoenen 1992 en 1993 wordt hierna de situatie zonder stabilisator en  premieaanvullingen uit hoofde van de maatregelen ten behoeve van het platteland vergeleken met de  situatie mét deze elementen, teneinde de budgettaire besparingen door de invoering van die  elementen te kunnen evalueren. Daartoe worden in eerste instantie de bedragen van de verschillende premies met en zonder  stabilisator berekend en wordt in tweede instantie het verschil berekend tussen enerzijds de aldus  geëvalueerde besparingen als gevolg van de invoering van de stabilisator en anderzijds het uit  hoofde van de maatregelen ten behoeve van het platteland uitgegeven bedrag. 1. Verkoopseizoen 1992 1.1. Invloed van de stabilisator >RUIMTE VOOR DE TABEL> 1.2.  Berekening van het batig begrotingssaldo 1.2.1. Besparing door de daling van het premiebedrag  (5) Zware lammeren: 50,5 miljoen ooien * (23,29-18,55) ECU = 239,4 Mio ECU Lichte lammeren: 20,4 miljoen ooien * (18,63-14,84) ECU = 77,3 Mio ECU Geiten: 8,1 miljoen geiten * (18,63-14,84) ECU = 30,7 Mio ECU Totale besparing: 347,4 Mio ECU 1.2.2.  Bijkomende kosten door de invoering van de aanvulling ten behoeve van het platteland (5) Zware  lammeren: 36,8 miljoen ooien * 5,5 ECU = 202,4 Mio ECU Lichte lammeren: 16,9 miljoen ooien * 3,8 ECU = 64,2 Mio ECU Geiten: 7,2 miljoen geiten * 3,8 ECU = 27,4 Mio ECU Totale bijkomende kosten: 294,0 Mio ECU 1.2.3. Batig  begrotingssaldo 347,4 Mio ECU - 294,0 Mio ECU = 53,4 Mio ECU 2. Verkoopseizoen  1993 >RUIMTE VOOR DE TABEL> 2.2. Berekening van het batig begrotingssaldo 2.2.1. Besparing door de  daling van het premiebedrag (9) Zware lammeren: 50,5 miljoen ooien * (25,59-20,90) ECU = 236,8 Mio ECU Lichte lammeren: 20,4 miljoen ooien * (20,47-16,72) ECU = 76,5 Mio ECU Geiten: 8,1 miljoen geiten * (20,47-16,72) ECU = 30,4 Mio ECU Totale besparing: 343,7 Mio ECU 2.2.2.  Bijkomende kosten door de invoering van de aanvulling ten behoeve van het platteland (9) De  berekening is gelijk aan die van punt 1.2.2. Totale bijkomende kosten: 294,0 Mio ECU 2.2.3. Batig begrotingssalde 343,7 Mio ECU - 294,0 Mio ECU  = 49,7 Mio ECU (1) PB L 163 van 26. 6. 1991, blz. 42. (2) PB L 185 van 3. 7. 1992, blz. 21. (3) PB L 54 van 5. 3. 1993, blz. 8. (4) Zie paragraaf 3.6. (5) Het gaat om het aantal dieren waarvoor de premie is aangevraagd, niet om het aantal waarvoor  een betaling is verricht. Het verschil kan echter minimaal worden geacht. Deze cijfers komen  overeen met die van de tabellen 2 en 3. Maar van de Commissie (DG VI-D-2) werden bepaalde nadere  inlichtingen ontvangen. (6) PB L 33 van 9. 2. 1993, blz. 10. (7) PB L 215 van 30. 7. 1992, blz. 59. (8) PB L 64 van 8. 3. 1994, blz. 4. (9) Bij gebreke van statistieken voor 1993 werden de cijfers van 1992 over de aantallen dieren  waarvoor premies werden gevraagd, overgenomen. ANTWOORD VAN DE COMMISSIE OP HET SPECIAAL VERSLAG VAN DE REKENKAMER OVER DE  TENUITVOERLEGGING VAN DE INTERVENTIEMAATREGELEN IN HET KADER VAN DE MARKTORDENING IN DE SECTOR  SCHAPE- EN GEITEVLEES OPMERKINGEN BETREFFENDE DE GEVOLGEN VAN DE COMMUNAUTAIRE REGELING De premieregeling De invloed van de premies De premies, de prijsontwikkeling en de  vleesproduktie 4.1 t/m 4.3. De constatering van de Rekenkamer is correct; de premie is gelijk aan  het verschil tussen de institutionele prijs (basisprijs) en de communautaire marktprijzen. Zoals de Rekenkamer aangeeft in de punten 4.8 tot en met 4.20, heeft de Commissie echter op de  ontstane situatie gereageerd door bij de Raad een voorstel in te dienen tot invoering van een  stabilisator die de voor de producenten geldende garantie beperkt op basis van de omvang van de  produktie. De Raad heeft deze maatregel goedgekeurd voor toepassing vanaf het verkoopseizoen 1990.  Momenteel bedraagt deze stabilisator 7 %, wat overeenkomt met een verlaging van de aan de  producenten toegekende premies met ongeveer 30 %. Voorts heeft de Commissie de Raad voorgesteld  deze regeling nog aan te scherpen door voor de toekenning van de steun individuele maximumaantallen  dieren vast te stellen, en de Raad heeft ook dit voorstel goedgekeurd. Deze twee maatregelen hebben tot gevolg gehad dat de totale uitgaven in de sector beperkt blijven  tot ongeveer 2 miljard ecu, en sindsdien kan dus niet langer van een explosieve stijging van de  uitgaven worden gesproken. Steun voor de produktie van schape- en geitevlees en inkomen van de producenten 4.6 en 4.21. Gezien  de verschillen die bestaan tussen de data waarop de interventiebureaus de premies feitelijk aan de  producenten toekennen, is een vergelijking van de uitgaven per verkoopseizoen een nuttige  aanvulling op de vergelijking per begrotingsjaar (zie de tabel in bijlage I). De verschillen tussen de steunuitgaven voor schapevlees en die voor de andere vleessoorten zijn met  name het gevolg van het feit dat schapevlees een in de GATT geconsolideerd produkt is (1). Het was  derhalve niet mogelijk kwantitatieve beperkingen en invoerheffingen in te stellen. Daarom is de GMO  gebaseerd op een stelsel van \"deficiency payments\" dat is gericht op subsidiëring van de totale  produktie. Pogingen om de produktie en de begrotingsuitgaven te beheersen De stabilisator en de  premieaanvullingen uit hoofde van de maatregelen ten behoeve van het platteland 4.9. Zelfs bij een  begrenzing op 7 % blijft de stabilisator doeltreffend. Hij heeft immers aanzienlijke besparingen  mogelijk gemaakt, die trouwens in de tabellen van de Rekenkamer zijn vermeld. Het gaat om  besparingen ten bedrage van 347,4 miljoen ecu in 1992 en 343,7 miljoen ecu in 1993. De  nettobesparingen waren veel kleiner (53,4 miljoen ecu in 1992 en 49,7 miljoen ecu in 1993), omdat  tegelijkertijd aan de producenten in de probleemgebieden de plattelandspremie is toegekend. De individuele maxima of \"quota\" van premierechten 4.14. t/m 4.22. Bij de hervorming van 1992 is  een stelsel van individuele quota ingevoerd. Dit was nodig om deze sector af te sluiten voor de  rundveehouders, die in hun eigen sector (b.v. de sector melk) geen uitbreidingsmogelijkheden meer  zagen omdat bij de hervorming voor de rundveehouderij is bepaald dat voortaan boven een bepaalde  veebezetting geen premies meer worden toegekend. Voor elke schapenhouder wordt het aantal in  aanmerking komende ooien meegeteld bij de berekening van de veebezetting. Dit heeft belangrijke  gevolgen voor de producenten die op intensieve wijze andere vormen van dierlijke produktie  (melkveehouderij en rundveemesterij) beoefenen, welke producenten zich in de jaren tachtig ook op  de schapenteelt waren gaan toeleggen. Volgens de - nog niet statistisch te verifiëren - gegevens waarover de Commissie beschikt, zou een  groot aantal van die producenten met een intensieve bedrijfsvoering nu met de schapenteelt zijn  gestopt, omdat zij aan hun veebezetting moeten denken (vaak beschikken zij over een goed  melkquotum). Door het houden van ooien zouden zij uitkomen op een veebezetting die hoger is dan het  plafond. Dit zou zich vooral in Nederland hebben voorgedaan, waar het aantal ooien in de jaren  tachtig sterk toenam. Nu zou het aantal ooien er aan het dalen zijn en er zouden zelfs ooienquota  zijn die niet worden gebruikt. De schapenteelt zou zich zo verplaatsen naar bedrijven in streken  met een extensieve bedrijfsvoering, wat de produktie zou kunnen doen dalen en zou leiden tot het  door de Rekenkamer gewenste selectiviteitseffect bij de toekenning van de premie (tegengaan van  ontvolking). 4.20. De Commissie zou hierbij willen aantekenen dat de produktie van schapemelk en de  geitenhouderij succesvolle produktietakken zijn in de moeilijkste gebieden van de Gemeenschap. Noodzaak van een grotere selectiviteit van de premies 4.23. De Commissie wijst erop dat deze voor  de periode 1986-1992 geconstateerde ontwikkeling de laatste jaren lijkt te zijn omgeslagen. In 1994  bevond 75 % van de schapenstapel zich in de probleemgebieden en voor de geitenstapel was dat 88 %. 4.24. De door de Rekenkamer in overweging gegeven beleidslijn is naar het oordeel van de Commissie  politiek niet wenselijk, vooral niet als de premie dan in de andere regio's zou worden afgeschaft,  wat er beslist toe zou leiden dat de produktie daar zou verdwijnen, terwijl deze toch min of meer  een kwart van de communautaire produktie uitmaakt. De Commissie vindt dat dit idee van de  Rekenkamer de beginselen die ten grondslag liggen aan de steunregeling die voor deze sector is  gekozen, fundamenteel ter discussie stelt. Daarom acht de Commissie het niet wenselijk dit idee van de Rekenkamer over te nemen. OPMERKINGEN BETREFFENDE HET ADMINISTRATIEF BEHEER 5.1. Met de geringe personele  middelen waarover de Commissie daartoe kan beschikken, heeft zij veel werk gemaakt van haar  auditbezoeken voor de controle op de uitgaven voor de schapen- en geitenpremies, vooral voor de  begrotingsjaren 1993 en 1994, waarvoor de procedure voor de goedkeuring van de rekeningen momenteel  aan de gang is. Een eerste serie auditbezoeken heeft plaatsgevonden tijdens de aanhoudperiode van  1994; daarbij zijn Ierland, het Verenigd Koninkrijk (Noord-Ierland), Portugal en Spanje bezocht.  Tijdens de aanhoudperiode van 1995 zullen bezoeken worden gebracht aan Duitsland, Frankrijk, Italië  en het Verenigd Koninkrijk (Wales en Schotland). In 1994 zijn bovendien bezoeken aan Frankrijk en Griekenland gebracht buiten de aanhoudperiode. In  het auditprogramma voor 1995 zijn bezoeken buiten de aanhoudperiode aan Spanje, Griekenland en  Italië gepland. De Commissie heeft ook bijzondere aandacht besteed aan de invoering van de quota, die vanaf 1993  haar beslag heeft gekregen. Voordat in 1996 de rekeningen over het begrotingsjaar 1993 worden  goedgekeurd, zullen er echter geen financiële consequenties zijn. Waarschijnlijk zullen de  financiële consequenties merkbaar worden bij de goedkeuring van de rekeningen over het  begrotingsjaar 1994. Los van de constateringen van de Rekenkamer zijn door de eenheid Fraudepreventie en -bestrijding  van het EOGFL bezoeken gebracht aan het Verenigd Koninkrijk, Griekenland en Spanje, die hebben  geleid tot belangrijke financiële correcties in het kader van de goedkeuring van de rekeningen over  het begrotingsjaar 1989 (zie de pagina's 253 t/m 259 van het syntheseverslag). Rol van de Commissie 5.2. De gegevens die beschikbaar zijn in het kader van het ILB, zijn niet  nauwkeurig genoeg aangezien het gaat om een sector die slechts een gering percentage van de  produktie (minder dan 5 %) voor zijn rekening neemt. 5.3. Standaardkostprijzen voor de produktie van schapemelk en schapevlees zijn uiterst moeilijk te  bepalen wegens de grote regionale verschillen op dit gebied. De gegevens waarover de Commissie  beschikt, en die welke de Lid-Staten tijdens de besprekingen hierover in de Raad naar voren  brengen, lopen bijzonder sterk uiteen. De Raad heeft de knoop doorgehakt door een compromisbesluit  te nemen (voor lichte lammeren wordt 80 % van de premie toegekend). 5.4. De Commissie geeft toe dat de beschreven situatie een feit is. Zij poogt dit te verhelpen door  in het Comité van beheer regelmatig de nadruk te leggen op het belang van deze mededelingen. Mocht deze vertraging budgettaire consequenties kunnen hebben, dan zou de Commissie gebruik maken  van de nieuwe regeling inzake het verlagen of opschorten van de voorschotten die in de beschikking  over de begrotingsdiscipline is opgenomen. 5.7. De Commissie zal in deze sector onderzoekingen instellen met betrekking tot de door de  Rekenkamer geconstateerde anomalieën. Toepassing van de premieregeling in de Lid-Staten Overzicht van de marktprijzen 5.15. In het kader  van de goedkeuring van de rekeningen over het begrotingsjaar 1994 zal een specifiek onderzoek  worden ingesteld met betrekking tot de opmerkingen van de Rekenkamer over vermoedelijke verlagingen  van op de representatieve markten verzamelde prijzen in Ierland en Italië, waardoor het  premiebedrag kunstmatig zou zijn verhoogd. Administratieve controle van de premie-aanvragen 5.18. Portugal - De door de Rekenkamer  geconstateerde feiten waren reeds ontdekt tijdens een controlebezoek van het EOGFL in juli 1990. Na  dit bezoek zijn zij schriftelijk ter kennis van de Lid-Staat gebracht. Bovendien heeft de Commissie  vele malen de aandacht van de Portugese autoriteiten op dit probleem gevestigd met het verzoek de  nodige wijzigingen in het controlesysteem aan te brengen. Controle van de eigendom en de subsidiabiliteit van de dieren 5.19. De praktische uitvoering van  Richtlijn 92/102/EEG, die identificatie van de dieren verplicht stelt, moet voor dit probleem een  oplossing bieden. 5.20. Hetgeen is opgemerkt over het ontbreken van controles waarbij door toetsing aan de door de  verwerkende bedrijven of de distributiebedrijven verstrekte gegevens wordt nagegaan of er geen  schapemelk of zuivelprodukten op basis van schapemelk in de handel is of zijn gebracht, wordt voor  Frankrijk en Spanje behandeld in het kader van de procedure voor de goedkeuring van de rekeningen  over 1993. Controle van de ligging in een probleemgebied 5.21, 5.22, 5.37 en 5.38. De Commissie is het met de  Rekenkamer eens dat de door de nationale overheden uitgevoerde controles om de juistheid na te gaan  van de beweringen van de producenten uit gebieden die aan een probleemgebied grenzen, waarmee dezen  beogen de premieaanvulling te ontvangen en 1 000 dieren voor de volledige premie te kunnen  aangeven, in de meeste Lid-Staten zwak zijn. In die gevallen waarin het EOGFL nog niet precies weet welke controleregeling door de Lid-Staat is  ingesteld, zal de Lid-Staat worden gevraagd die regeling en de desbetreffende herzieningsprocedure  te beschrijven. Alle zwakke punten zullen worden behandeld in het kader van de procedure voor de  goedkeuring van de rekeningen. Organisatie van de controles ter plaatse 5.27 t/m 5.31. De bevindingen van de Rekenkamer komen  overeen met die van de Commissie. Opmerkingen over het feit dat voor de keuze van de te controleren  begunstigden geen gebruik van een risicoanalyse werd gemaakt, zijn reeds ter kennis van de  betrokken Lid-Staten gebracht. In het kader van de goedkeuring van de rekeningen zullen maatregelen  worden genomen. Wat het vermelde in punt 5.30 betreft, zij erop gewezen dat de Commissie reeds dezelfde opmerking  aan het adres van Italië en Portugal heeft gemaakt bij de bezoeken die in het kader van het  geïntegreerd systeem aan deze landen zijn gebracht. Controle van de door de producent verstrekte informatie 5.32 t/m 5.36. De oplossing voor het  probleem van de individuele identificatie van schapen is nog niet operationeel, omdat op het  ogenblik geen enkele techniek beschikbaar is die betrouwbaar en betaalbaar is. De Commissie, en  meer in het bijzonder het EOGFL, heeft gewerkt en blijft werken aan de ontwikkeling van een  voortreffelijk systeem op basis van elektronische identificatie (de door de Lid-Staten ingevoerde  systemen zijn vermeld in Richtlijn 92/102/EEG). Het EOGFL heeft aan Ierland, Spanje en het Verenigd Koninkrijk soortgelijke opmerkingen meegedeeld  als die welke de Rekenkamer in punt 5.33 maakt over Portugal. Wat het probleem van de telling (punt 5.35) betreft, heeft het EOGFL gevraagd om in het Verenigd  Koninkrijk correctiemaatregelen te nemen omdat daar bij benadering werd geteld op een wijze die  niet strookte met de communautaire voorschriften. Onverwachte controles ter plaatse 5.39 t/m 5.41. De Commissie is het met de opmerkingen van de  Rekenkamer eens. De ervaring heeft immers uitgewezen dat inspecties in deze sector slechts  doeltreffend kunnen zijn, als zij onverwacht worden uitgevoerd, waarbij wel rekening moet worden  gehouden met de tijd die nodig is om de dieren te verzamelen. Overeenkomstig de communautaire  regeling mag de inspectie daartoe vooraf worden aangekondigd, doch slechts zo lang van tevoren als  strikt noodzakelijk is. Register van de verplaatsingen 5.42 t/m 5.44. De maatregelen in het kader van het  identificatiesysteem en Richtlijn 92/102/EEG en ook de andere controlemaatregelen zoals bij  voorbeeld de invoering van het stalregister, zijn genomen op grond van de ervaring die het EOGFL  ter plaatse heeft opgedaan. Vanaf het verkoopseizoen 1995 is het stalregister voor alle bedrijven  verplicht. 5.45 en 5.46. Verenigd Koninkrijk - Bij het onderzoek dat het EOGFL in mei 1990 heeft uitgevoerd,  zijn de door de Rekenkamer vermelde tekortkomingen van het Britse controlesysteem reeds ontdekt. De  geconstateerde onregelmatigheden zijn voor de Commissie aanleiding geweest om bij de goedkeuring  van de rekeningen over 1989 een financiële correctie (4 % van de uitgaven) toe te passen en om  voorts de communautaire regelgeving inzake de inhoud van het register van de mutaties aan te  scherpen. 5.47. Wat het Verenigd Koninkrijk betreft, mag op grond van de gegevens waarover het EOGFL beschikt  worden aangenomen dat is voldaan aan het voorschrift dat tijdens de aanhoudperiode 10 % van de  bedrijven moet worden geïnspecteerd. Naar het oordeel van de Commissie geldt voor alle Lid-Staten dat de kwaliteit van de uitgevoerde  controles niet geheel bevredigend is. 5.49. Verenigd Koninkrijk - Het onderzoek van het EOGFL had ook dergelijke feiten aan het licht  gebracht. Het is nuttig er nog eens op te wijzen dat de diensten van de Commissie dit probleem  sindsdien grondig hebben bestudeerd en dat nu in Richtlijn 92/102/EEG is bepaald dat de gevallen  van een natuurlijke dood moeten worden geboekt. Sancties 5.50. t/m 5.55. De Commissie heeft financiële correcties uitgevoerd ten aanzien van de  Lid-Staten die er niet toe zijn overgegaan sancties op te leggen om fraude en onregelmatigheden te  bestrijden. Illustratief in dit opzicht zijn de financiële correcties die voor Ierland worden  overwogen voor de begrotingsjaren 1992 en 1993. Speciaal geval van het mesten tot zware dieren 5.59 t/m 5.65. In het kader van de procedure voor de  goedkeuring van de rekeningen over de begrotingsjaren 1993 en 1994 wordt aandacht besteed aan de  verplichting om per verkoopseizoen de mesterijvoorzieningen van ten minste 10 % van de declaranten  te inspecteren. Invoering van individuele premiemaxima 5.66. t/m 5.68. Het EOGFL heeft bij zijn controlebezoeken  dezelfde feiten geconstateerd als die welke de Rekenkamer beschrijft. Sommige van de moeilijkheden  waren grotendeels aan aanloopproblemen te wijten en de situatie is nu aan het verbeteren. Toepassing van de regeling inzake de particuliere opslag 5.69 t/m 5.71. Het EOGFL heeft de  uitvoering van deze regeling niet onderzocht omdat de methode van de risicoanalyse werd gehanteerd  en met de betrokken maatregel slechts geringe uitgaven zijn gemoeid. Aan de in het verslag van de  Rekenkamer genoemde Lid-Staten zullen echter vragen worden gesteld over de door de Rekenkamer  beschreven feiten en deze Lid-Staten zal worden verzocht maatregelen te nemen om ervoor te zorgen  dat hun opslaghouders een volledige voorrangboekhouding voeren. In het programma van de toekomstige  controlebezoeken met het oog op de goedkeuring van de rekeningen zal een follow-up van de daartoe  genomen maatregelen worden opgenomen. CONCLUSIE Een meer selectieve en doeltreffende steun De Rekenkamer heeft een  situatie beschreven die werd gekenmerkt door een afwenteling van de dalingen van de  producentenprijzen op de Gemeenschapsbegroting. Zoals reeds in de punten 4.1 tot en met 4.3 is  vermeld, heeft de Commissie op die situatie gereageerd door een stabilisator in te stellen die de  aan de producenten geboden garantie beperkt. Bovendien zijn individuele maxima vastgesteld voor de  aantallen dieren waarvoor de steun kan worden toegekend. Een en ander heeft het mogelijk gemaakt de  uitgaven in deze sector te beheersen. 6.4. De Commissie zou graag zien dat er nota van wordt genomen dat er ook buiten de  probleemgebieden zones bestaan waar de schapenteelt wegens de beperkte natuurlijke mogelijkheden  haar plaats heeft. Zoals in punt 4.24 is gezegd, is de Commissie van mening dat de door de Rekenkamer geopperde ideeën  een diepgaande verandering inhouden van de beginselen die aan de steunregeling van de GMO ten  grondslag liggen. 6.5. De Commissie neemt nota van de verzoeken van de Rekenkamer met betrekking tot het hanteren van  strengere criteria ten aanzien van indeling bij de probleemgebieden. 6.6. De Commissie heeft de Lid-Staten verzocht de premies zo spoedig mogelijk, en in elk geval vóór  15 oktober, te betalen. In het kader van de beschikking over de begrotingsdiscipline hebben de  diensten van de Commissie vanaf het begrotingsjaar 1994 een regeling kunnen toepassen op grond  waarvan uitgaven die na het verstrijken van de gestelde termijn worden betaald, niet worden  erkend. De behoefte aan betrouwbare statistische gegevens 6.7. In de vergaderingen van het Comité van  beheer heeft de Commissie vele malen de aandacht van de Lid-Staten gevraagd voor de inachtneming  van de termijnen waarbinnen de statistische gegevens aan haar moeten worden verstrekt. Zij zal dit  blijven doen. 6.8. Hoewel de Commissie in alle Lid-Staten vooruitgang heeft geboekt op dit punt, heeft zij haar  doel nog niet bereikt. Dit doel bestaat erin een door de Lid-Staat erkende conclusie te kunnen  trekken uit een vergelijking van het aantal dieren waarvoor in het referentiejaar (volgens de  jaarlijkse aangiften van de uitgaven) de premie is toegekend, met het door de nationale  autoriteiten aangegeven aantal dieren. Deze situatie is het gevolg van met name de volgende bemoeilijkende factoren : - sommige Lid-Staten (en met name Duitsland, Spanje, Griekenland en Portugal) komen de  voorschriften in het memorandum over de aangifte van de uitgaven niet na; - de antwoorden van sommige Lid-Staten zijn niet erg duidelijk of worden te laat ingediend; - het gekozen referentiejaar verschilt per Lid-Staat. Sinds medio 1994 voorziet het programma van de controlebezoeken in het kader van de goedkeuring van  de rekeningen in een onderzoek van het quotasysteem voor ooien uit het oogpunt van zowel het aantal  dieren dat kan worden goedgekeurd, als de vraag in hoeverre het huidige beheer aan de gestelde  eisen voldoet, en voorts bevat het een aantal controles ter plaatse betreffende de schapen- en  geitenpremie die eind juni 1995 moeten zijn voltooid. De met cijfers gestaafde conclusies van het EOGFL zijn meegedeeld aan alle Lid-Staten behalve  Griekenland en Italië, waar in oktober/november moet worden begonnen met een onderzoek om de  toekenning van het extra quotum af te ronden. De controle van de cijfers voor Denemarken, België en  Luxemburg heeft geen aanleiding tot opmerkingen gegeven. Versterking van de controle van de premies 6.10. a) De Commissie ziet erop toe dat elke Lid-Staat  zijn interne regeling baseert op artikel 4 van Richtlijn 92/102/EEG betreffende de identificatie en  de registratie van de dieren. Zij memoreert echter dat de rechtsgrondslag een richtlijn is waarin  alleen het te bereiken resultaat aan de Lid-Staten wordt uiteengezet (artikel 189 van het  EG-Verdrag) en die dus niet de mogelijkheid biedt om gedetailleerde voorschriften voor het opzetten  van een uniform register in de Lid-Staten te geven. 6.10. b) De Commissie is van mening dat het bij elk bezoek ter plaatse (ook buiten de  aanhoudperiode) mogelijk moet zijn voor de inspecteur of dierenarts om de gegevens van het register  te vergelijken met de op het bedrijf aanwezige dieren. Het register moet immers voortdurend de  stand van zaken in de schapen- of geitenhouderij aangeven en het moet dus op ieder moment een  overzicht geven van de veranderingen en de werkelijke situatie op het bedrijf. Een verificatie van  het register aan de hand van bewijsstukken is slechts mogelijk voor zover dergelijke stukken  bestaan en kan ten opzichte van een fysieke controle slechts een bijkomstige rol spelen. 6.10. c) De Commissie onderzoekt of het wenselijk is een regeling inzake gestandaardiseerde  controleverslagen in te stellen. 6.12. De Commissie heeft altijd speciale aandacht geschonken aan het feit dat de regeling in de  hele Gemeenschap op dezelfde wijze moet worden toegepast om alle producenten in de Unie een gelijke  behandeling te waarborgen. Daartoe verricht de Commissie een vergelijkende analyse van de nationale  bepalingen die in de onderscheiden Lid-Staten worden toegepast, om eventuele verschillen op te  sporen. Mogelijkheid tot afschaffing van de premieaanvulling voor het mesten tot zware dieren 6.13. Het  door de Rekenkamer ter discussie gestelde systeem betreffende het mesten tot zware dieren is het  gevolg van een politiek besluit dat de Raad bij de hervorming van 1989 heeft genomen. De Commissie  neemt echter nota van de opmerkingen van de Rekenkamer over de ontoereikendheid van de controles in  de Lid-Staten. >RUIMTE VOOR DE TABEL> (1) Hierdoor is het niet mogelijk dit produkt te  beschermen door middel van kwantitatieve beperkingen of door middel van variabele heffingen die  hoger zijn dan het consolidatieniveau.",
  "source": "EUR LEX"
}