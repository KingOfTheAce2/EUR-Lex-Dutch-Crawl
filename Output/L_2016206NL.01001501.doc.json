{
  "url": "http://www.w3.org/1999/xhtml\"><!--",
  "content": "L_2016206NL.01001501.xml 30.7.2016 NL Publicatieblad van de Europese Unie L 206/15 GEDELEGEERDE VERORDENING (EU) 2016/1238 VAN DE COMMISSIE van 18 mei 2016 tot aanvulling van Verordening (EU) nr. 1308/2013 van het Europees Parlement en de Raad wat betreft openbare interventie en steun voor particuliere opslag (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) nr. 1308/2013 van het Europees Parlement en de Raad van 17 december 2013 tot vaststelling van een gemeenschappelijke ordening van de markten voor landbouwproducten en tot intrekking van de Verordeningen (EEG) nr. 922/72, (EEG) nr. 234/79, (EG) nr. 1037/2001 en (EG) nr. 1234/2007 van de Raad ( 1 ) , en met name artikel 19, lid 1, lid 2, lid 3, lid 4, onder a), en lid 5, en artikel 223, lid 2, onder a), Gezien Verordening (EU) nr. 1306/2013 van het Europees Parlement en de Raad van 17 december 2013 inzake de financiering, het beheer en de monitoring van het gemeenschappelijk landbouwbeleid en tot intrekking van de Verordeningen (EEG) nr. 352/78, (EG) nr. 165/94, (EG) nr. 2799/98, (EG) nr. 814/2000, (EG) nr. 1290/2005 en (EG) nr. 485/2008 van de Raad ( 2 ) , en met name artikel 64, lid 6, en artikel 66, lid 3, onder c) en e), Overwegende hetgeen volgt: (1) Verordening (EU) nr. 1308/2013 is in de plaats gekomen van Verordening (EG) nr. 1234/2007 van de Raad ( 3 ) en bevat nieuwe regels betreffende openbare interventie en steun voor particuliere opslag. Voorts verleent zij de Commissie de bevoegdheid om in dit verband gedelegeerde handelingen en uitvoeringshandelingen vast te stellen. Om de vlotte werking van de regelingen inzake openbare interventie en steun voor particuliere opslag binnen het nieuwe rechtskader te garanderen moeten bepaalde regels via dergelijke handelingen worden vastgesteld. (2) In artikel 11 van Verordening (EU) nr. 1308/2013 is bepaald dat de openbare interventie, onder de in die verordening vastgestelde voorwaarden en overeenkomstig eventuele aanvullende eisen die de Commissie kan vaststellen, geldt voor zachte tarwe, durumtarwe, gerst, maïs, padie, vers of gekoeld rundvlees, boter en mageremelkpoeder. (3) In artikel 17 van Verordening (EU) nr. 1308/2013 is bepaald dat, onder de in die verordening vastgestelde voorwaarden en overeenkomstig eventuele aanvullende eisen die de Commissie kan vaststellen, steun voor particuliere opslag kan worden toegekend voor witte suiker, olijfolie, vlasvezel, vers of gekoeld vlees van runderen die ten minste acht maanden oud zijn, boter, kaas, mageremelkpoeder, varkensvlees en schapen- en geitenvlees. (4) Om de beheers- en controlemechanismen voor de regelingen inzake openbare interventie en steun voor particuliere opslag te vereenvoudigen en doeltreffender te maken, moeten gezamenlijke voorschriften voor alle in aanmerking komende producten worden vastgesteld. (5) In beginsel mag, om het beheer en de controle te vergemakkelijken, de deelname aan de regelingen inzake openbare interventie en steun voor particuliere opslag uitsluitend worden toegestaan aan marktdeelnemers die in een lidstaat zijn gevestigd en daar voor btw-doeleinden zijn geregistreerd. (6) Met het oog op een doeltreffende controle van de olijfolie- en de suikerproductie moeten marktdeelnemers die voor steun voor particuliere opslag in aanmerking komen, aan aanvullende voorwaarden voldoen. (7) Aangezien de producten die onder de regelingen inzake openbare interventie en steun voor particuliere opslag vallen, van elkaar verschillen wat productie, oogsttijdstip en opslagvereisten betreft, moeten specifieke voorwaarden worden vastgesteld waaraan elk product moet voldoen om in aanmerking te komen. Om de marktdeelnemers de tijd te geven zich aan de nieuwe regeling aan te passen, mogen sommige voorwaarden met betrekking tot granen pas van toepassing worden met ingang van het verkoopseizoen 2017/2018. (8) Om de ernst van de offerte, inschrijving of aanvraag te garanderen en om ervoor te zorgen dat de maatregel het gewenste effect op de markt heeft, zowel bij interventieaankoop, verkoop van interventieproducten en afzet in het kader van de regeling voor de meest behoeftigen in de Unie, als wat de steun voor particuliere opslag betreft, moeten voorschriften inzake het stellen van een zekerheid worden vastgesteld. (9) Voorts moeten bepalingen worden vastgesteld inzake het vrijgeven en het verbeurdverklaren van de zekerheid bij interventieaankoop, verkoop van interventieproducten en afzet in het kader van de regeling voor de meest behoeftigen in de Unie, en wat de steun voor particuliere opslag betreft. (10) Wat interventieverkopen betreft, kan een inschrijvingsprocedure slechts normaal verlopen als de gegadigden serieuze inschrijvingen indienen. Om die doelstelling te bereiken moet worden bepaald dat de zekerheid slechts wordt vrijgegeven voor zover de verkoopprijs binnen de vastgestelde termijn is betaald. (11) Om te garanderen dat de regeling voor openbare interventie in de hele Unie zo eenvoudig en efficiënt mogelijk functioneert voor enerzijds de aankoop van in aanmerking komende producten en anderzijds de verkoop van door de betalingsorganen overgenomen producten, moeten de opslagplaatsen aan bepaalde voorwaarden voldoen. (12) Er moet worden bepaald dat de betaalorganen, die overeenkomstig Gedelegeerde Verordening (EU) nr. 907/2014 van de Commissie ( 4 ) verantwoordelijk zijn voor de openbare interventie in de lidstaten, erop moeten toezien dat de voorwaarden met betrekking tot de opslagplaatsen worden nageleefd. (13) Voor het geval de voor interventieaankoop toegewezen hoeveelheden rundvlees groter zijn dan de capaciteit voor koelopslag die in een lidstaat beschikbaar is, moeten de lidstaten de mogelijkheid krijgen gebruik te maken van koelopslagcapaciteit in een andere lidstaat. (14) Om ervoor te zorgen dat de steun voor particuliere opslag efficiënt wordt beheerd, moeten specifieke regels voor de betaling van die steun worden vastgesteld. (15) Aangezien deze verordening en de uitvoeringshandeling die met betrekking tot openbare interventie en particuliere opslag zal worden vastgesteld, tot doel hebben de bepalingen voor producten die onder de regelingen inzake openbare interventie en steun voor particuliere opslag vallen, te vereenvoudigen en aan te passen aan het nieuwe rechtskader dat wordt gevormd door Verordening (EU) nr. 1308/2013 en Verordening (EU) nr. 1370/2013 van de Raad ( 5 ) , moet deze verordening de bepalingen vervangen van de Verordeningen (EEG) nr. 3427/87 ( 6 ) , (EEG) nr. 2351/91 ( 7 ) , (EG) nr. 720/2008 ( 8 ) , (EG) nr. 826/2008 ( 9 ) , (EG) nr. 1130/2009 ( 10 ) , (EU) nr. 1272/2009 ( 11 ) en (EU) nr. 807/2010 ( 12 ) van de Commissie. Met het oog op de juridische duidelijkheid moeten de laatstgenoemde verordeningen worden ingetrokken, HEEFT DE VOLGENDE VERORDENING VASTGESTELD: HOOFDSTUK I INLEIDENDE BEPALING Artikel 1 Toepassingsgebied Bij deze verordening worden regels vastgesteld tot aanvulling van Verordening (EU) nr. 1308/2013 wat betreft: a) de aankoop en verkoop, in het kader van de openbare interventie, van in artikel 11 van die verordening vermelde producten, en b) de verlening van steun voor de particuliere opslag van in artikel 17 van die verordening vermelde producten. HOOFDSTUK II ALGEMENE VOORSCHRIFTEN Artikel 2 In aanmerking komende marktdeelnemers 1.   Slechts marktdeelnemers die in de Unie zijn gevestigd en daar voor btw-doeleinden zijn geregistreerd, mogen: a) een offerte of inschrijving indienen voor de aankoop van producten in het kader van de openbare interventie, of een inschrijving voor de verkoop van dergelijke producten, of b) een inschrijving indienen voor steun voor particuliere opslag of een aanvraag om vooraf vastgestelde steun voor particuliere opslag. 2.   Voor de interventieaankoop van rundvlees mogen alleen de volgende in lid 1 bedoelde marktdeelnemers inschrijvingen indienen: a) runderslachthuizen die overeenkomstig artikel 4 van Verordening (EG) nr. 853/2004 van het Europees Parlement en de Raad ( 13 ) zijn erkend; b) vee- of vleeshandelaren die daar voor eigen rekening laten slachten. 3.   Voor steun voor particuliere opslag mogen alleen de volgende in lid 1 bedoelde marktdeelnemers aanvragen of inschrijvingen indienen: a) in de olijfoliesector: marktdeelnemers die voldoen aan de voorschriften van bijlage VII; b) in de suikersector: marktdeelnemers die suikerfabrikanten zijn. Artikel 3 In aanmerking komende producten 1.   De producten moeten van gezonde handelskwaliteit zijn en voldoen aan de in Verordening (EU) nr. 1308/2013 vastgestelde eisen. 2.   Bij interventieaankoop moeten de producten voldoen aan de volgende voorschriften: a) voor granen: de voorschriften van bijlage I bij deze verordening; b) voor rijst: de voorschriften van bijlage II bij deze verordening; c) voor rundvlees: de voorschriften van bijlage III bij deze verordening; d) voor boter: de voorschriften die zijn opgenomen in de delen I en II van bijlage IV bij deze verordening en in artikel 21 van Uitvoeringsverordening (EU) 2016/1240 van de Commissie ( 14 ) ; e) voor mageremelkpoeder: de voorschriften die zijn opgenomen in de delen I en II van bijlage V bij deze verordening en in artikel 21 van Uitvoeringsverordening (EU) 2016/1240. Bovendien moeten de boter en het mageremelkpoeder zijn geproduceerd in een bedrijf dat is erkend overeenkomstig deel III van bijlage IV, respectievelijk deel III van bijlage V bij deze verordening. 3.   In het geval van steun voor particuliere opslag moeten de producten voldoen aan de voorschriften van bijlage VI bij deze verordening. Artikel 4 Zekerheid De marktdeelnemers stellen overeenkomstig hoofdstuk IV, afdeling 2, van Gedelegeerde Verordening (EU) nr. 907/2014 een zekerheid ten gunste van het betrokken betaalorgaan bij de indiening: a) van een offerte of een inschrijving voor de aankoop of verkoop van interventieproducten of de afzet van dergelijke producten in het kader van de regeling voor de verstrekking van levensmiddelen aan de meest behoeftigen overeenkomstig artikel 16, lid 2, van Verordening (EU) nr. 1308/2013; b) van een inschrijving of een aanvraag voor steun voor particuliere opslag, tenzij in een uitvoeringsverordening tot opening van de inschrijvingsprocedure of tot voorafgaande vaststelling van het steunbedrag als bedoeld in Uitvoeringsverordening (EU) 2016/1240, anders is bepaald. Artikel 5 Vrijgave en verbeurdverklaring van de zekerheid 1.   De in artikel 4 bedoelde zekerheid wordt vrijgegeven wanneer de inschrijving, offerte of aanvraag niet ontvankelijk is of niet is aanvaard. 2.   Bij interventieaankoop wordt de zekerheid vrijgegeven wanneer: a) de marktdeelnemer de opgegeven hoeveelheid heeft geleverd binnen de leveringstermijn die is vermeld op de in artikel 17 van Uitvoeringsverordening (EU) 2016/1240 bedoelde leveringsbon, en b) is geconstateerd dat de producten voldoen aan de in artikel 3 van deze verordening bedoelde voorwaarden om in aanmerking te komen, of c) een toewijzingscoëfficiënt als bedoeld in artikel 11, lid 1, onder b), van Uitvoeringsverordening (EU) 2016/1240 wordt toegepast. In dat geval komt het bedrag van de vrijgegeven zekerheid overeen met de niet-aanvaarde hoeveelheid, of d) de offerte wordt ingetrokken door een marktdeelnemer op wiens offerte een toewijzingscoëfficiënt als bedoeld in artikel 11, lid 1, onder b), van Uitvoeringsverordening (EU) 2016/1240 wordt toegepast. 3.   Bij de verkoop van interventieproducten wordt de zekerheid vrijgegeven: a) voor afgewezen marktdeelnemers, nadat het in artikel 32, lid 1, of artikel 36, lid 2, van Uitvoeringsverordening (EU) 2016/1240 bedoelde besluit is genomen; b) voor marktdeelnemers aan wie wordt gegund, voor de hoeveelheden waarvoor de betaling is verricht overeenkomstig artikel 35 van Uitvoeringsverordening (EU) 2016/1240; c) wanneer is voldaan aan de verplichtingen met betrekking tot de afzet van de producten in het kader van de regeling voor de verstrekking van levensmiddelen aan de meest behoeftigen. 4.   Bij steun voor particuliere opslag wordt de zekerheid vrijgegeven wanneer: a) een toewijzingscoëfficiënt als bedoeld in artikel 43, lid 2, eerste alinea, van Uitvoeringsverordening (EU) 2016/1240 wordt toegepast. In dat geval komt het bedrag van de vrijgegeven zekerheid overeen met de niet-aanvaarde hoeveelheid; b) de inschrijving wordt ingetrokken wegens de vaststelling van een toewijzingscoëfficiënt als bedoeld in artikel 43, lid 2, tweede alinea, van Uitvoeringsverordening (EU) 2016/1240; c) is voldaan aan de contractuele verplichtingen ten aanzien van de contractuele hoeveelheid. 5.   De bedoelde zekerheid wordt verbeurd wanneer de offerte, inschrijving of aanvraag: a) wordt ingetrokken om andere redenen dan de vaststelling van een toewijzingscoëfficiënt overeenkomstig artikel 11, lid 1, onder b), of artikel 43, lid 2, eerste alinea, van Uitvoeringsverordening (EU) 2016/1240, of b) na de indiening wordt gewijzigd. 6.   Bij interventieaankoop wordt de zekerheid verbeurd: a) indien de producten niet aan de in artikel 3 bedoelde eisen voldoen, voor de niet-aanvaarde hoeveelheden; b) wanneer de marktdeelnemer, behoudens overmacht, de producten niet binnen de op de leveringsbon vermelde termijn levert, in verhouding tot de niet-geleverde hoeveelheden en wordt de aankoop voor die hoeveelheden geannuleerd. Voor granen, rijst en rundvlees wordt de zekerheid evenwel, als de werkelijk geleverde en aanvaarde hoeveelheid kleiner is dan de op de leveringsbon vermelde hoeveelheid, volledig vrijgegeven wanneer het verschil niet meer bedraagt dan 5 %. 7.   Bij de verkoop van interventieproducten wordt de zekerheid, behoudens overmacht, verbeurd: a) voor de hoeveelheden waarvoor de betaling niet overeenkomstig artikel 35 van Uitvoeringsverordening (EU) 2016/1240 is verricht en wordt de verkoop voor die hoeveelheden geannuleerd; b) wanneer niet is voldaan aan de verplichtingen met betrekking tot de afzet van de producten in het kader van de regeling voor de verstrekking van levensmiddelen aan de meest behoeftigen. 8.   Bij steun voor particuliere opslag wordt de zekerheid verbeurd wanneer: a) minder dan 95 % van de in de inschrijving of de aanvraag vermelde hoeveelheden is opgeslagen onder de in artikel 52, lid 1, onder a), van Uitvoeringsverordening (EU) 2016/1240 vastgestelde voorwaarden; b) minder dan het in artikel 8, lid 1, vastgestelde percentage van de contractuele hoeveelheid opgeslagen blijft gedurende de hele periode die is vastgesteld in de uitvoeringsverordening tot opening van de inschrijvingsprocedure of tot voorafgaande vaststelling van het bedrag van de steun voor particuliere opslag, ook wanneer het gaat om suiker in bulk die in een door de marktdeelnemer aangewezen silo is opgeslagen; c) de termijn voor het inslaan van de producten als bedoeld in artikel 47, lid 1, van Uitvoeringsverordening (EU) 2016/1240 niet in acht worden genomen; d) bij de controles op grond van titel IV, hoofdstuk I, van Uitvoeringsverordening (EU) 2016/1240 wordt geconstateerd dat de opgeslagen producten niet voldoen aan de in artikel 3 van deze verordening bedoelde kwaliteitseisen; e) het in artikel 53, lid 3, van Uitvoeringsverordening (EU) 2016/1240 vastgestelde voorschrift niet in acht wordt genomen. HOOFDSTUK III SPECIFIEKE BEPALINGEN BETREFFENDE OPENBARE INTERVENTIE Artikel 6 Interventieopslagplaatsen 1.   De betaalorganen zorgen ervoor dat de interventieopslagplaatsen (hierna „opslagplaatsen” genoemd) geschikt zijn om de aangekochte producten op te slaan en in goede staat te bewaren, onder meer wat opslagtemperatuur betreft, en aan de voorschriften van artikel 7 voldoen. 2.   Tijdens de perioden waarin de interventieaankopen plaatsvinden, maken de betaalorganen de informatie over de op hun grondgebied beschikbare opslagplaatsen bekend en werken zij die bij. Artikel 7 Voorschriften voor opslagplaatsen 1.   Elke opslagplaats voldoet aan de volgende eisen: a) zij beschikt over de nodige technische uitrusting voor de overname van de producten; b) zij kan de hoeveelheden uitslaan die nodig zijn voor de naleving van de in artikel 37, lid 2, van Uitvoeringsverordening (EU) 2016/1240 vastgestelde uitslagperiode; c) in het geval van granen, rijst, boter en mageremelkpoeder beschikt zij over de in artikel 3, lid 1, van Uitvoeringsverordening (EU) 2016/1240 vastgestelde minimumopslagcapaciteit. 2.   De betaalorganen kunnen technische normen voor opslagplaatsen vaststellen en nemen alle andere nodige maatregelen om te waarborgen dat de ingeslagen producten naar behoren worden bewaard. 3.   In het geval van rundvlees zijn de opslagplaatsen van dien aard dat het mogelijk is: a) overgenomen en uitgebeende karkassen, halve karkassen en in voor- en achtervoeten versneden karkassen op te slaan; b) al het uitgebeende vlees dat zonder verdere verwerking wordt opgeslagen, in te vriezen. Als uitbening evenwel geen deel uitmaakt van de voorwaarden van de inschrijving, is de opslagplaats van dien aard dat vlees met been kan worden overgenomen. Wanneer de uitsnijderij en de koelinstallatie van een opslagplaats banden hebben met het slachthuis of de marktdeelnemer, verricht het betaalorgaan de nodige controles om ervoor te zorgen dat het voor interventie bestemde rundvlees wordt behandeld en opgeslagen overeenkomstig deze verordening. De koelhuizen die gelegen zijn in de lidstaat die de jurisdictie over het betaalorgaan heeft, kunnen al het door het betaalorgaan toegewezen vlees gedurende ten minste drie maanden onder technisch bevredigende voorwaarden bewaren. Wanneer er in een lidstaat evenwel onvoldoende koelopslagcapaciteit voor het toegewezen rundvlees is, kan het betrokken betaalorgaan ervoor zorgen dat dit rundvlees in een andere lidstaat wordt opgeslagen en stelt het de Commissie daarvan in kennis. HOOFDSTUK IV SPECIFIEKE BEPALINGEN BETREFFENDE STEUN VOOR PARTICULIERE OPSLAG Artikel 8 Betaling van de steun voor particuliere opslag 1.   De steun voor particuliere opslag wordt voor de contractuele hoeveelheid betaald indien de tijdens de contractuele opslagperiode opgeslagen hoeveelheid ten minste 99 % van de contractuele hoeveelheid bedraagt. Voor de volgende producten wordt de steun evenwel voor de contractuele hoeveelheid betaald indien de tijdens de contractuele opslagperiode opgeslagen hoeveelheid ten minste 97 % van de contractuele hoeveelheid bedraagt: a) suiker die gescheiden is opgeslagen van andere suiker in de door de marktdeelnemer aangewezen silo; b) olijfolie; c) vlasvezel; d) rundvlees, varkensvlees, schapen- en geitenvlees, voor zover de contractuele hoeveelheid slaat op vers vlees dat de opslagplaats binnenkomt; e) kaas; f) mageremelkpoeder in „big bags” als bedoeld in bijlage VI, deel VI, onder c). 2.   Behoudens overmacht wordt, wanneer de tijdens de contractuele opslagperiode opgeslagen hoeveelheid kleiner is dan het in lid 1 vermelde percentage van de contractuele hoeveelheid (inclusief suiker in bulk die is opgeslagen in de door de marktdeelnemer aangewezen silo), geen steun betaald. Bij kaas is het evenwel zo dat, als het betaalorgaan van mening is dat de betrokken kaas tijdens de opslagperiode aan natuurlijk gewichtsverlies onderhevig was, dit gewichtsverlies niet leidt tot een vermindering van de steun of de verbeurdverklaring van de zekerheid. 3.   De steun wordt slechts betaald wanneer de contractuele opslagperiode overeenkomt met de opslagperiode die is vastgesteld in de uitvoeringsverordening tot opening van de inschrijvingsprocedure of tot voorafgaande vaststelling van het steunbedrag. 4.   Wanneer uit controles tijdens de opslag of bij de uitslag blijkt dat de producten gebreken vertonen, wordt voor de betrokken hoeveelheden geen steun betaald. Het voor steun in aanmerking komende resterende gedeelte van de opslagpartij mag niet kleiner zijn dan de minimumhoeveelheid die is vastgesteld in de uitvoeringsverordening tot opening van de inschrijvingsprocedure of tot voorafgaande vaststelling van het steunbedrag. Hetzelfde geldt wanneer een deel van een opslagpartij of opslagbatch wegens gebreken wordt uitgeslagen vóór het verstrijken van de minimale opslagperiode of vóór de toegestane begindatum van de uitslag indien een dergelijke datum is vastgesteld in de uitvoeringsverordening tot opening van de inschrijvingsprocedure of tot voorafgaande vaststelling van het steunbedrag. Producten met gebreken worden niet in aanmerking genomen bij de berekening van de in lid 1 bedoelde opgeslagen hoeveelheid. 5.   Behalve bij overmacht wordt, wanneer de marktdeelnemer het overeenkomstig artikel 48, lid 2, van Uitvoeringsverordening (EU) 2016/1240 vastgestelde einde van de contractuele opslagperiode niet voor de volledige opgeslagen hoeveelheid in acht neemt, de steun voor het betrokken contract met 10 % verlaagd voor elke kalenderdag van niet-inachtneming. Deze verlaging mag evenwel niet groter zijn dan 100 % van de steun. 6.   Voor het betrokken contract wordt geen steun voor particuliere opslag betaald indien het in artikel 53, lid 3, van Uitvoeringsverordening (EU) 2016/1240 vastgestelde voorschrift niet in acht is genomen. HOOFDSTUK V GEMEENSCHAPPELIJKE EN SLOTBEPALINGEN Artikel 9 Meldingen De lidstaten melden de erkende betaalorganen en de hoeveelheden aan de Commissie overeenkomstig de nadere bepalingen van titel V, hoofdstuk I, van Uitvoeringsverordening (EU) 2016/1240. Artikel 10 Intrekking en overgangsbepalingen De Verordeningen (EEG) nr. 3427/87, (EEG) nr. 2351/91, (EG) nr. 720/2008, (EG) nr. 826/2008, (EG) nr. 1130/2009, (EU) nr. 1272/2009 en (EU) nr. 807/2010 worden ingetrokken. Artikel 56, leden 3 en 4, van Verordening (EU) nr. 1272/2009 en deel A van bijlage III bij Verordening (EG) nr. 826/2008 blijven geldig tot de handelingen ter vervanging van Verordening (EG) nr. 792/2009 van de Commissie ( 15 ) van toepassing zijn geworden. Deel II, tabel IV van deel IX en punt h) van deel XI van bijlage I bij Verordening (EU) nr. 1272/2009 blijven gelden tot en met 30 juni 2017. Verordening (EU) nr. 1272/2009 blijft gelden voor offertes en inschrijvingen die in het kader van die verordening zijn ontvangen vóór de datum van inwerkingtreding van de onderhavige verordening. Verordening (EG) nr. 826/2008 blijft van toepassing op inschrijvingen en aanvragen die in het kader van die verordening zijn ontvangen vóór de datum van inwerkingtreding van de onderhavige verordening. Artikel 11 Inwerkingtreding en toepassing Deze verordening treedt in werking op de zevende dag na die van de bekendmaking ervan in het Publicatieblad van de Europese Unie . Zij is van toepassing met ingang van 1 oktober 2016. Wat interventieaankopen betreft, is deel II van bijlage I echter van toepassing met ingang van 1 juli 2017. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 18 mei 2016. Voor de Commissie De voorzitter Jean-Claude JUNCKER ( 1 ) PB L 347 van 20.12.2013, blz. 671 . ( 2 ) PB L 347 van 20.12.2013, blz. 549 . ( 3 ) Verordening (EG) nr. 1234/2007 van de Raad van 22 oktober 2007 houdende een gemeenschappelijke ordening van de landbouwmarkten en specifieke bepalingen voor een aantal landbouwproducten (integrale-GMO-verordening) ( PB L 299 van 16.11.2007, blz. 1 ). ( 4 ) Gedelegeerde Verordening (EU) nr. 907/2014 van de Commissie van 11 maart 2014 tot aanvulling van Verordening (EU) nr. 1306/2013 van het Europees Parlement en de Raad wat betreft de betaalorganen en andere instanties, het financieel beheer, de goedkeuring van de rekeningen, de zekerheden en het gebruik van de euro ( PB L 255 van 28.8.2014, blz. 18 ). ( 5 ) Verordening (EU) nr. 1370/2013 van de Raad van 16 december 2013 houdende maatregelen tot vaststelling van steun en restituties in het kader van de gemeenschappelijke ordening van de markten voor landbouwproducten ( PB L 346 van 20.12.2013, blz. 12 ). ( 6 ) Verordening (EEG) nr. 3427/87 van de Commissie van 16 november 1987 houdende uitvoeringsbepalingen met betrekking tot de interventie in de sector rijst ( PB L 326 van 17.11.1987, blz. 25 ). ( 7 ) Verordening (EEG) nr. 2351/91 van de Commissie van 30 juli 1991 tot vaststelling van de voorschriften bij aankoop van rijst uit door een interventiebureau gehouden voorraden met het oog op de levering van voedselhulp ( PB L 214 van 2.8.1991, blz. 51 ). ( 8 ) Verordening (EG) nr. 720/2008 van de Commissie van 25 juli 2008 tot vaststelling van gemeenschappelĳke uitvoeringsbepalingen van Verordening (EG) nr. 1234/2007 van de Raad wat de opslag en het verkeer van door betaalorganen of interventiebureaus aangekochte producten betreft (Gecodificeerde versie) ( PB L 198 van 26.7.2008, blz. 17 ). ( 9 ) Verordening (EG) nr. 826/2008 van de Commissie van 20 augustus 2008 tot vaststelling van gemeenschappelijke bepalingen inzake de verlening van steun voor de particuliere opslag van bepaalde landbouwproducten ( PB L 223 van 21.8.2008, blz. 3 ). ( 10 ) Verordening (EG) nr. 1130/2009 van de Commissie van 24 november 2009 tot vaststelling van gemeenschappelijke uitvoeringsbepalingen inzake de controle op het gebruik en/of de bestemming van producten uit interventie ( PB L 310 van 25.11.2009, blz. 5 ). ( 11 ) Verordening (EU) nr. 1272/2009 van de Commissie van 11 december 2009 tot vaststelling van gemeenschappelijke uitvoeringsbepalingen voor Verordening (EG) nr. 1234/2007 van de Raad wat betreft de aankoop en de verkoop van landbouwproducten in het kader van de openbare interventie ( PB L 349 van 29.12.2009, blz. 1 ). ( 12 ) Verordening (EU) nr. 807/2010 van de Commissie van 14 september 2010 houdende uitvoeringsbepalingen met betrekking tot de levering van levensmiddelen uit interventievoorraden aan de meest behoeftigen in de Unie ( PB L 242 van 15.9.2010, blz. 9 ). ( 13 ) Verordening (EG) nr. 853/2004 van het Europees Parlement en de Raad van 29 april 2004 houdende vaststelling van specifieke hygiënevoorschriften voor levensmiddelen van dierlijke oorsprong ( PB L 139 van 30.4.2004, blz. 55 ). ( 14 ) Uitvoeringsverordening (EU) 2016/1240 van de Commissie van 18 mei 2016 houdende uitvoeringsbepalingen voor Verordening (EU) nr. 1308/2013 van het Europees Parlement en de Raad wat betreft openbare interventie en steun voor particuliere opslag (zie bladzijde 71 van dit Publicatieblad). ( 15 ) Verordening (EG) nr. 792/2009 van de Commissie van 31 augustus 2009 tot vaststelling van de uitvoeringsbepalingen voor de kennisgeving door de lidstaten aan de Commissie van de informatie en de documenten ter uitvoering van de gemeenschappelijke marktordening, de regeling voor rechtstreekse betalingen, de afzetbevordering voor landbouwproducten en de regelingen voor de ultraperifere gebieden en de kleinere eilanden in de Egeïsche Zee ( PB L 228 van 1.9.2009, blz. 3 ). BIJLAGE I INTERVENTIEAANKOOP GRANEN DEEL I Criteria om te bepalen of de granen voor interventie in aanmerking komen 1. De in artikel 3 bedoelde vereisten met betrekking tot granen zijn met name de volgende: a) de granen hebben de kleur die eigen is aan de betrokken graansoort; b) de granen hebben geen onfrisse reuk en zijn vrij van ongedierte (met inbegrip van mijt) in al zijn ontwikkelingsstadia; c) de granen voldoen aan de in deel II vermelde minimumkwaliteitscriteria, en d) de niveaus van verontreinigingen, inclusief radioactiviteit, overschrijden de in de regelgeving van de Unie vastgestelde maximaal toelaatbare niveaus niet. 2. De in punt 1, onder d), bedoelde maximumgehalten aan verontreinigingen zijn: a) voor zachte tarwe en durumtarwe, de op grond van Verordening (EEG) nr. 315/93 van de Raad ( 1 ) vastgestelde maximumgehalten, inclusief de in de punten 2.4 tot en met 2.7 van de bijlage bij Verordening (EG) nr. 1881/2006 van de Commissie ( 2 ) vastgestelde maximumgehalten voor Fusarium-toxinen in zachte tarwe en durumtarwe; b) voor gerst en mais, de bij Richtlijn 2002/32/EG van het Europees Parlement en de Raad ( 3 ) vastgestelde maximumgehalten. 3. De lidstaten controleren de niveaus van verontreinigingen, inclusief radioactiviteit, op basis van een risicoanalyse waarbij met name rekening wordt gehouden met de door de marktdeelnemer verstrekte gegevens en de door hem aangegane verbintenissen met betrekking tot de inachtneming van de geldende normen, vooral in het licht van de resultaten van de analyses. Bovendien wordt een partij zachte tarwe waarvan het Zeleny-getal volgens de analyses tussen 22 en 30 ligt, slechts als van gezonde handelskwaliteit aangemerkt wanneer het deeg dat van die tarwe wordt verkregen, niet kleeft en machinaal kan worden verwerkt. DEEL II Minimumkwaliteitsvereisten als bedoeld in deel I Durumtarwe Zachte tarwe Gerst Maïs A. Maximaal vochtgehalte 14,5 % 14,5 % 14,5 % 13,5 % B. Maximumaandeel aan bestanddelen die geen onberispelijk basisgraan zijn 12 % 12 % 12 % 12 % 1. Gebroken korrels 6 % 5 % 5 % 5 % 2. Graanbijmengsels 8,5 % 7 % 12 % 5 % 2.1. Andere graanbijmengsels dan die welke uit gevlekte korrels bestaan 5 % 7 % 12 % 5 % a) noodrijpe korrels X X X n.v.t. b) andere granen 3 % X 5 % X c) door ongedierte aangetaste korrels X X X X d) korrels waarvan de kiem een verkleuring vertoont X X n.v.t. n.v.t. e) door droging verhitte korrels 0,50 % 0,50 % 3 % 0,50 % 2.2. Gevlekte korrels 3,5 % n.v.t. n.v.t. n.v.t. 3. Gekiemde korrels 4 % 4 % 6 % 6 % 4. Uitschot 4,5 % ( *1 ) 3 % 3 % 3 % waaronder: a) zaden van andere planten: — schadelijke 0,10 % 0,10 % 0,10 % 0,10 % — andere X X X X b) bedorven korrels: — door spontane broei en door te hevige droging beschadigde korrels 0,05 % 0,05 % X X — door fusariose aangetaste korrels 1,5 % X X X — andere X X X X c) onzuiverheden X X X X d) kaf (voor maïs: deeltjes van de kolven) X X X X e) moederkoren 0,05 % 0,05 % n.v.t. n.v.t. f) door brandschimmel aangetaste korrels X X n.v.t. n.v.t. g) onzuiverheden van dierlijke oorsprong X X X X C. Maximumaandeel aan korrels die hun glazig uiterlijk verloren hebben, zelfs gedeeltelijk 27 % n.v.t. n.v.t. n.v.t. D. Minimaal soortelijk gewicht (kg/hl) 78 73 62 n.v.t. E. Minimaal eiwitgehalte ( *2 ) 11,5 % 11,0 % n.v.t. n.v.t. F. Minimaal valgetal volgens Hagberg (in seconden) 220 220 n.v.t. n.v.t. G. Minimumgetal volgens Zeleny (ml) n.v.t. 22 n.v.t. n.v.t. „X” geeft aan dat een analyse moet worden verricht waarvoor geen specifieke limiet geldt, maar dat het verkregen gehalte meetelt ten aanzien van de in de punten 2 en 4 van de tabel vastgestelde maximumwaarden. „n.v.t.” niet van toepassing; er hoeft geen analyse te worden verricht. Voor bestanddelen die geen basisgraan van onberispelijke kwaliteit zijn, gelden de omschrijvingen van deel I van bijlage I bij Uitvoeringsverordening (EU) 2016/1240. Korrels van basisgraan en van andere graansoorten die bedorven zijn of door brandschimmel zijn aangetast, worden ingedeeld in de categorie „uitschot”, zelfs indien zij gebreken vertonen die onder andere categorieën vallen. ( 1 ) Verordening (EEG) nr. 315/93 van de Raad van 8 februari 1993 tot vaststelling van communautaire procedures inzake verontreinigingen in levensmiddelen ( PB L 37 van 13.2.1993, blz. 1 ). ( 2 ) Verordening (EG) nr. 1881/2006 van de Commissie van 19 december 2006 tot vaststelling van de maximumgehalten aan bepaalde verontreinigingen in levensmiddelen ( PB L 364 van 20.12.2006, blz. 5 ). ( 3 ) Richtlijn 2002/32/EG van het Europees Parlement en de Raad van 7 mei 2002 inzake ongewenste stoffen in diervoeding ( PB L 140 van 30.5.2002, blz. 10 ). ( *1 ) Waarvan ten hoogste 3 % voor ander uitschot dan door fusariose aangetaste korrels. ( *2 ) Percentage berekend op de droge stof. BIJLAGE II INTERVENTIEAANKOOP RIJST DEEL I Criteria om te bepalen of de padie voor interventie in aanmerking komt 1. De in artikel 3 bedoelde vereisten met betrekking tot rijst zijn met name de volgende: a) de padie ruikt gezond en is vrij van levende insecten; b) hij heeft een vochtgehalte van ten hoogste 14,5 %; c) het rendement bij de bewerking is niet meer dan vijf punten lager dan de in deel II genoemde basisrendementen; d) het percentage uitschot, het percentage rijstkorrels van andere rassen en het percentage korrels die niet voldoen aan de in bijlage III, deel A, bij Verordening (EU) nr. 1308/2013 omschreven standaardkwaliteit, zijn niet hoger dan de maximumpercentages die in deel III van deze bijlage voor elk type rijst zijn vastgesteld; e) de radioactiviteit is niet hoger dan de in de regelgeving van de Unie vastgestelde toegestane maximumniveaus. 2. Voor de toepassing van deze bijlage wordt met „uitschot” materiaal bedoeld dat normaal niet in rijst voorkomt. DEEL II Criteria voor het rendement bij bewerking Basisrendement bij de bewerking Ras Rendement in hele korrels (%) Totaalrendement (%) Argo, Selenio, Couachi 66 73 Alpe, Arco, Balilla, Balilla Sollana, Bomba, Elio, Flipper, Lido, Sara, Thainato, Thaiperla, Veta, Guadiamar 65 73 Ispaniki A, Makedonia 64 73 Bravo, Europa, Loto, Riva, Rosa Marchetti, Savio, Veneria 63 72 Ariete, Bahia, Carola, Cigalon, Cripto, Drago, Eolo, Gladio, Graldo, Koral, Mercurio, Niva, Onda, Padano, Panda, Ribe, S. Andrea, Saturno, Senia, Smeraldo, Dion, Zeus 62 72 Strymonas 62 71 Baldo, Redi, Roma, Tebre, Volano 61 72 Thaibonnet, Puntal 60 72 Evropi 60 70 Arborio, Rea 58 72 Carnaroli, Elba, Vialone Nano 57 72 Axios 57 67 Roxani 57 66 Overige rassen 64 72 DEEL III Maximumpercentages Onvolkomenheden van de korrels Rondkorrelige rijst GN-code 1006 10 92 Halflangkorrelige en langkorrelige rijst A GN-codes1006 10 94  en 1006 10 96 Langkorrelige rijst B GN-code 1006 10 98 Krijtachtige korrels 6 4 4 Roodgestreepte korrels 10 5 5 Gevlekte en gespikkelde korrels 4 2,75 2,75 Barnsteenkleurige korrels 1 0,50 0,50 Gele korrels 0,175 0,175 0,175 Uitschot 1 1 1 Rijstkorrels van andere rassen 5 5 5 BIJLAGE III INTERVENTIEAANKOOP RUNDVLEES DEEL I Criteria om te bepalen of het rundvlees voor interventie in aanmerking komt 1. Interventieaankoop is mogelijk voor de in deel II van deze bijlage vermelde karkassen, halve karkassen en in voor- en achtervoeten versneden karkassen, vers of gekoeld (GN-code 0201) die onder de volgende in deel A van bijlage IV bij Verordening (EU) nr. 1308/2013 omschreven categorieën vallen: a) vlees van niet-gecastreerde mannelijke dieren die ten minste twaalf maanden oud zijn, maar jonger zijn dan 24 maanden (categorie A); b) vlees van gecastreerde mannelijke dieren die ten minste twaalf maanden oud zijn (categorie C); c) vlees van mannelijke dieren die ten minste acht maanden oud zijn, maar jonger zijn dan twaalf maanden (categorie Z). 2. De in punt 1 bedoelde producten mogen uitsluitend worden aangekocht als: a) zij afkomstig zijn van dieren die zijn geslacht overeenkomstig Verordening (EG) nr. 853/2004 en Verordening (EG) nr. 854/2004 van het Europees Parlement en de Raad ( 1 ) ; b) zij zijn ingedeeld, aangeboden en geïdentificeerd overeenkomstig Verordening (EG) nr. 1249/2008 van de Commissie ( 2 ) ; c) zij zijn geëtiketteerd overeenkomstig Verordening (EG) nr. 1760/2000 van het Europees Parlement en de Raad ( 3 ) ; d) zij afkomstig zijn van runderen die ten hoogste zes dagen en ten minste twee dagen van tevoren zijn geslacht. DEEL II Indeling van producten Voor de toepassing van dit deel heeft categorie Z alleen betrekking op mannelijke dieren als omschreven in deel I, punt 1, onder c). BELGIË/BELGIQUE Hele dieren, halve dieren: Carcasses, demi-carcasses: Categorie A, klasse S2/Catégorie A, classe S2 Categorie A, klasse S3/Catégorie A, classe S3 Categorie A, klasse E2/Catégorie A, classe E2 Categorie A, klasse E3/Catégorie A, classe E3 Categorie A, klasse U2/Catégorie A, classe U2 Categorie A, klasse U3/Catégorie A, classe U3 Categorie A, klasse R2/Catégorie A, classe R2 Categorie A, klasse R3/Catégorie A, classe R3 Categorie Z, klasse S2/Catégorie Z, classe S2 Categorie Z, klasse S3/Catégorie Z, classe S3 Categorie Z, klasse E2/Catégorie Z, classe E2 Categorie Z, klasse U2/Catégorie Z, classe U2 Categorie Z, klasse U3/Catégorie Z, classe U3 Categorie Z, klasse R2/Catégorie Z, classe R2 Categorie Z, klasse R3/Catégorie Z, classe R3 БЪЛГАРИЯ Tрупове, половинки трупове: категория А, клас R2 категория А, клас R3 категория Z, клас R2 категория Z, клас R3 ČESKÁ REPUBLIKA Jatečně upravená těla, půlky jatečně upravených těl: Kategorie A, třída R2 Kategorie A, třída R3 Kategorie A, třída O2 Kategorie A, třída U2 Kategorie A, třída R2 Kategorie Z, třída R3 Kategorie Z, třída O2 DANMARK Hele og halve kroppe: Kategori A, klasse R2 Kategori A, klasse R3 Kategori A, klasse O2 Kategori A, klasse O3 Kategori Z, klasse R2 Kategori Z, klasse R3 Kategori Z, klasse O2 Kategori Z, klasse O3 DEUTSCHLAND Ganze oder halbe Tierkörper: Kategorie A, Klasse U2 Kategorie A, Klasse U3 Kategorie A, Klasse R2 Kategorie A, Klasse R3 Kategorie Z, Klasse U2 Kategorie Z, Klasse U3 Kategorie Z, Klasse R2 Kategorie Z, Klasse R3 EESTI Rümbad, poolrümbad: Kategooria A, klass R2 Kategooria A, klass R3 Kategooria Z, klass R2 Kategooria Z, klass R3 EIRE/IRELAND Carcases, half-carcases: Category C, class U3 Category C, class U4 Category C, class R3 Category C, class R4 Category C, class O3 Category C, class O4 ΕΛΛΑΔΑ Ολόκληρα ή μισά σφάγια: Κατηγορία A, κλάση R2 Κατηγορία A, κλάση R3 Κατηγορία A, κλάση O2 Κατηγορία A, κλάση O3 Κατηγορία Z, κλάση R2 Κατηγορία Z, κλάση R3 Κατηγορία Z, κλάση O2 Κατηγορία Z, κλάση O3 ESPAÑA Canales o medias canales: Categoría A, clase U2 Categoría A, clase U3 Categoría A, clase R2 Categoría A, clase R3 Categoría Z, clase U2 Categoría Z, clase U3 Categoría Z, clase R2 Categoría Z, clase R3 FRANCE Carcasses, demi-carcasses: Catégorie A, classe U2 Catégorie A, classe U3 Catégorie A, classe R2 Catégorie A, classe R3 Catégorie A, classe O2 Catégorie A, classe O3 Catégorie Z, classe U2 Catégorie Z, classe U3 Catégorie Z, classe R2 Catégorie Z, classe R3 Catégorie C, classe U2 Catégorie C, classe U3 Catégorie C, classe U4 Catégorie C, classe R3 Catégorie C, classe R4 Catégorie C, classe O3 HRVATSKA Trupovi, polovice trupova: Kategorija A, klasa U2 Kategorija A, klasa U3 Kategorija A, klasa R2 Kategorija A, klasa R3 Kategorija Z, klasa U2 Kategorija Z, klasa U3 Kategorija Z, klasa R2 Kategorija Z, klasa R3 Kategorija Z, klasa O2 ITALIA Carcasse e mezzene: Categoria A, classe U2 Categoria A, classe U3 Categoria A, classe R2 Categoria A, classe R3 Categoria A, classe O2 Categoria A, classe O3 Categoria Z, classe U2 Categoria Z, classe U3 Categoria Z, classe R2 Categoria Z, classe R3 Categoria Z, classe O2 Categoria Z, classe O3 ΚΥΠΡΟΣ Ολόκληρα ή μισά σφάγια: Κατηγορία A, κλάση R2 Κατηγορία Z, κλάση R2 LATVIJA Liemeņi, pusliemeņi: A kategorija, R2 klase A kategorija, R3 klase Z kategorija, R2 klase Z kategorija, R3 klase LIETUVA Skerdenos ir skerdenų pusės: A kategorija, R2 klasė A kategorija, R3 klasė A kategorija, O2 klasė A kategorija, O3 klasė Z kategorija, R2 klasė Z kategorija, R3 klasė LUXEMBOURG Carcasses, demi-carcasses: Catégorie A, classe U2 Catégorie A, classe U3 Catégorie A, classe R2 Catégorie A, classe R3 MAGYARORSZÁG Hasított test vagy hasított féltest: A kategória, R2 osztály A kategória, R3 osztály Z kategória, R2 osztály Z kategória, R3 osztály MALTA Karkassi, nofs karkassi: Kategorija A, klassi R3 Kategorija Z, klassi R3 NEDERLAND Hele dieren, halve dieren: Categorie A, klasse R2 Categorie A, klasse R3 Categorie A, klasse O2 Categorie A, klasse O3 Categorie Z, klasse R2 Categorie Z, klasse R3 Categorie Z, klasse O2 Categorie Z, klasse O3 ÖSTERREICH Ganze oder halbe Tierkörper: Kategorie A, Klasse U2 Kategorie A, Klasse U3 Kategorie A, Klasse R2 Kategorie A, Klasse R3 Kategorie Z, Klasse U2 Kategorie Z, Klasse U3 Kategorie Z, Klasse R2 Kategorie Z, Klasse R3 POLSKA Tusze, półtusze: Kategoria A, klasa R2 Kategoria A, klasa R3 Kategoria A, klasa O2 Kategoria A, klasa O3 Kategoria Z, klasa R2 Kategoria Z, klasa R3 Kategoria Z, klasa O2 Kategoria Z, klasa O3 PORTUGAL Carcaças ou meias-carcaças: Categoria A, classe U2 Categoria A, classe U3 Categoria A, classe R2 Categoria A, classe R3 Categoria Z, classe U2 Categoria Z, classe U3 Categoria Z, classe R2 Categoria Z, classe R3 ROMÂNIA Carcase, jumătăți de carcase Categoria A, clasa U2 Categoria A, clasa U3 Categoria A, clasa R2 Categoria A, clasa R3 Categoria A, clasa O2 Categoria A, clasa O3 Categoria Z, clasa U2 Categoria Z, clasa U3 Categoria Z, clasa R2 Categoria Z, clasa R3 Categoria Z, clasa O2 Categoria Z, clasa O3 SLOVENIJA Trupi, polovice trupov: Kategorija A, razred U2 Kategorija A, razred U3 Kategorija A, razred R2 Kategorija A, razred R3 Kategorija A, razred O2 Kategorija Z, razred U2 Kategorija Z, razred R2 Kategorija Z, razred R3 Kategorija Z, razred O2 SLOVENSKO Jatočné telá, jatočné polovice: kategória A, trieda kvality R2 kategória A, trieda kvality R3 kategória A, trieda kvality O2 kategória A, trieda kvality O3 kategória Z, trieda kvality R2 kategória Z, trieda kvality R3 kategória Z, trieda kvality O2 kategória Z, trieda kvality O3 SUOMI/FINLAND Ruhot, puoliruhot/Slaktkroppar, halva slaktkroppar: Kategoria A, luokka R2/Kategori A, klass R2 Kategoria A, luokka R3/Kategori A, klass R3 Kategoria A, luokka O2/Kategori A, klass O2 Kategoria A, luokka O3/Kategori A, klass O3 Kategoria Z, luokka R2/Kategori Z, klass R2 Kategoria Z, luokka R3/Kategori Z, klass R3 SVERIGE Slaktkroppar, halva slaktkroppar: Kategori A, klass R2 Kategori A, klass R3 Kategori A, klass O2 Kategori A, klass O3 Kategori Z, klass R2 Kategori Z, klass R3 UNITED KINGDOM I.   Great Britain Carcases, half-carcases: Category C, class U3 Category C, class U4 Category C, class R3 Category C, class R4 Category C, class O3 Category C, class O4 Category A, class U2 Category A, class U3 Category A, class R2 Category A, class R3 Category A, class O2 Category A, class O3 Category Z, class U2 Category Z, class U3 Category Z, class R2 Category Z, class R3 Category Z, class O2 Category Z, class O3 II.   Northern Ireland Carcases, half-carcases: Category C, class U3 Category C, class U4 Category C, class R3 Category C, class R4 Category C, class O3 Category C, class O4 Category A, class U2 Category A, class U3 Category A, class R2 Category A, class R3 Category A, class O2 Category A, class O3 Category Z, class U2 Category Z, class U3 Category Z, class R2 Category Z, class R3 Category Z, class O2 Category Z, class O3 ( 1 ) Verordening (EG) nr. 854/2004 van het Europees Parlement en de Raad van 29 april 2004 houdende vaststelling van specifieke voorschriften voor de organisatie van de officiële controles van voor menselijke consumptie bestemde producten van dierlijke oorsprong ( PB L 139 van 30.4.2004, blz. 206 ). ( 2 ) Verordening (EG) nr. 1249/2008 van de Commissie van 10 december 2008 tot vaststelling van de uitvoeringsbepalingen voor de communautaire indelingsschema's voor runder-, varkens- en schapenkarkassen en voor de mededeling van de prijzen daarvan ( PB L 337 van 16.12.2008, blz. 3 ). ( 3 ) Verordening (EG) nr. 1760/2000 van het Europees Parlement en de Raad van 17 juli 2000 tot vaststelling van een identificatie- en registratieregeling voor runderen en inzake de etikettering van rundvlees en rundvleesproducten en tot intrekking van Verordening (EG) nr. 820/97 van de Raad ( PB L 204 van 11.8.2000, blz. 1 ). BIJLAGE IV INTERVENTIEAANKOOP BOTER DEEL I Criteria om te bepalen of de boter voor interventie in aanmerking komt 1. Het betaalorgaan koopt slechts boter die voldoet aan artikel 11, onder d), van Verordening (EU) nr. 1308/2013, aan de punten 2 tot en met 6 van dit deel van deze bijlage en aan deel II van bijlage IV bij Uitvoeringsverordening (EU) 2016/1240. 2. Het betaalorgaan controleert de kwaliteit van de boter volgens de in artikel 4 van Uitvoeringsverordening (EU) 2016/1240 bedoelde methoden en aan de hand van monsters die zijn genomen overeenkomstig deel I van bijlage IV bij die verordening. De betaalorganen mogen evenwel, na schriftelijke toestemming van de Commissie, een onder hun toezicht staand systeem voor zelfcontrole vaststellen voor bepaalde kwaliteitseisen en bepaalde erkende bedrijven. 3. De mate van radioactiviteit van de boter mag niet hoger liggen dan de krachtens de wetgeving van de Unie toegestane maximumniveaus en wordt alleen gecontroleerd als de situatie dat vereist. 4. De boter moet zijn vervaardigd in de periode van 31 dagen voorafgaande aan de dag waarop het betaalorgaan de offerte tot verkoop tegen een vaste prijs heeft ontvangen, of in het geval van inschrijvingen, de periode van 31 dagen vóór de laatste dag van de betrokken deelperiode voor de inschrijving. 5. Wanneer de boter in een andere lidstaat dan de lidstaat van productie via offerte of inschrijving voor interventie wordt aangeboden, wordt die slechts aangekocht na overlegging van een door de bevoegde instantie van de lidstaat van productie afgegeven certificaat. Het certificaat wordt uiterlijk 35 dagen na de datum waarop de offerte is ontvangen of na de laatste dag waarop een inschrijving kon worden ingediend, bij de bevoegde instantie van de aankopende lidstaat ingediend en bevat de gegevens als bedoeld in deel II, punt 2, onder a), b) en c), van bijlage IV bij Uitvoeringsverordening (EU) 2016/1240, alsmede een verklaring dat de boter in een erkend bedrijf in de Unie rechtstreeks en uitsluitend is geproduceerd uit gepasteuriseerde room in de zin van artikel 11, onder d), van Verordening (EU) nr. 1308/2013. 6. Wanneer de lidstaat van productie de in punt 2 bedoelde controles heeft verricht, worden in het in punt 5 bedoelde certificaat ook de resultaten van die controles opgenomen, alsmede een verklaring dat het betrokken product boter is die aan de in artikel 11, onder d), van Verordening (EU) nr. 1308/2013 vastgestelde eisen voldoet. In dat geval wordt de verpakking verzegeld met een genummerd etiket dat is afgegeven door de bevoegde instantie van de lidstaat van productie. Op het certificaat wordt het nummer van het etiket vermeld. DEEL II Samenstellingseisen en kwaliteitskenmerken Boter is een vaste emulsie, hoofdzakelĳk van het emulsietype water in olie, met de volgende kenmerken inzake samenstelling en kwaliteit: Parameters Gehalte en kwaliteitskenmerken Vetstoffen Ten minste 82 % Water Ten hoogste 16 % Vetvrĳe droge stof Ten hoogste 2 % Vrĳe vetzuren Ten hoogste 1,2 mmole/100 g vetstoffen Peroxidegetal Ten hoogste 0,3 meq zuurstof/1 000  g vetstoffen Colibacteriën Niet detecteerbaar in 1 g Niet-melkvet Niet detecteerbaar met triglycerideanalyse Sensorische kenmerken Ten minste vier punten op vijf voor uiterlĳk, geur en consistentie Waterdispersie Ten minste vier punten DEEL III Criteria voor de erkenning van bedrijven als bedoeld in artikel 11, onder d), van Verordening (EU) nr. 1308/2013 1. De in artikel 11, onder d), van Verordening (EU) nr. 1308/2013 bedoelde bedrijven worden slechts erkend indien zij: a) zijn erkend overeenkomstig artikel 4 van Verordening (EG) nr. 853/2004 en over de nodige technische uitrusting beschikken; b) zich ertoe verbinden doorlopend de door de bevoegde instantie van elke lidstaat voorgeschreven registers bij te houden waarin de leverancier en de oorsprong van de grondstoffen, de verkregen hoeveelheden boter en de verpakkingsvorm, de identificatie en de uitslagdatum van elke voor openbare interventie bestemde partij zijn vermeld; c) ermee instemmen de door hen geproduceerde boter die voor interventie zou kunnen worden aangeboden, aan een specifieke officiële inspectie te onderwerpen; d) zich ertoe verbinden de bevoegde instantie ten minste twee werkdagen vooraf in kennis te stellen van hun voornemen boter voor openbare interventie te produceren; de lidstaat kan evenwel een kortere termijn vaststellen. 2. Met het oog op de naleving van deze verordening voeren de bevoegde instanties onaangekondigde inspecties ter plaatse uit op basis van het productieschema voor interventieboter van de betrokken bedrijven. Zĳ verrichten ten minste: a) voor de verificatie van de in punt 1, onder b), bedoelde registers, één inspectie per periode van 28 dagen waarin de voor interventie bestemde productie plaatsvindt, met een minimum van één inspectie per jaar; b) voor het toezicht op de inachtneming van de andere in punt 1 bedoelde erkenningsvoorwaarden, één inspectie per jaar wanneer de geproduceerde boter voor interventie is bestemd. 3. De erkenning wordt ingetrokken wanneer niet langer aan de in punt 1, onder a), bedoelde voorwaarden wordt voldaan. Niet eerder dan zes maanden daarna kan op verzoek van het betrokken bedrĳf de erkenning na grondige inspectie opnieuw worden verleend. Behoudens overmacht wordt, wanneer wordt geconstateerd dat een bedrijf een van de in punt 1, onder b), c) en d), bedoelde verbintenissen niet is nagekomen, de erkenning geschorst voor een periode die naargelang van de ernst van de onregelmatigheid op ten minste één maand en ten hoogste twaalf maanden wordt vastgesteld. De lidstaat past de schorsing niet toe indien wordt geconstateerd dat de onregelmatigheid niet opzettelĳk of door ernstige nalatigheid is begaan en dat zĳ slechts zeer weinig afdoet aan de doeltreffendheid van de in punt 2 bedoelde inspecties. 4. Over de inspecties op grond van de punten 2 en 3 wordt een verslag opgesteld waarin worden vermeld: a) de datum van de inspectie, b) de duur van de inspectie, c) de verrichte werkzaamheden. Het verslag wordt door de bevoegde inspecteur ondertekend. BIJLAGE V INTERVENTIEAANKOOP MAGEREMELKPOEDER DEEL I Criteria om te bepalen of het mageremelkpoeder voor interventie in aanmerking komt 1. Het betaalorgaan koopt slechts mageremelkpoeder dat voldoet aan artikel 11, onder e), van Verordening (EU) nr. 1308/2013, aan de punten 2 tot en met 6 van dit deel van deze bijlage en aan deel II van bijlage V bij Uitvoeringsverordening (EU) 2016/1240. 2. Het betaalorgaan controleert de kwaliteit van het mageremelkpoeder volgens de in artikel 4 van Uitvoeringsverordening (EU) 2016/1240 bedoelde methoden en aan de hand van monsters die zijn genomen overeenkomstig deel I van bijlage V bij die verordening. Uit de controles moet blijken dat het mageremelkpoeder behalve de in bijlage I, punt 4, onder b), van Richtlijn 2001/114/EG van de Raad ( 1 ) genoemde, voor wijziging van het eiwitgehalte toegestane grondstoffen, geen andere producten bevat, met name karnemelk of wei als gedefinieerd in deel II van deze bijlage. Eventuele wijziging van het eiwitgehalte dient plaats te vinden in de vloeibare fase. Voor wijziging van het eiwitgehalte gebruikt materiaal moet van oorsprong uit de Unie zijn. De betaalorganen mogen evenwel, na schriftelijke toestemming van de Commissie, een onder hun toezicht staand systeem voor zelfcontrole vaststellen voor bepaalde kwaliteitseisen en bepaalde erkende bedrijven. 3. De mate van radioactiviteit van het mageremelkpoeder mag niet hoger liggen dan de krachtens de wetgeving van de Unie toegestane maximumniveaus en wordt alleen gecontroleerd als de situatie dat vereist. 4. Het mageremelkpoeder moet zijn geproduceerd in de periode van 31 dagen voorafgaande aan de dag waarop het betaalorgaan de offerte tot verkoop tegen een vaste prijs heeft ontvangen, of in het geval van inschrijvingen, de periode van 31 dagen vóór de laatste dag van de betrokken deelperiode voor de inschrijving. Als het mageremelkpoeder wordt opgeslagen in silo's die de productie van meer dan één dag bevatten, moet het zijn geproduceerd in de drie weken vóór de week waarin het betaalorgaan de offerte om mageremelkpoeder tegen een vaste prijs te verkopen, heeft ontvangen of, in het geval van inschrijvingen, in de vier weken vóór de laatste dag van de betrokken deelperiode voor de inschrijving. 5. Wanneer het mageremelkpoeder in een andere lidstaat dan de lidstaat van productie via offerte of inschrijving voor interventie wordt aangeboden, wordt het slechts aangekocht na overlegging van een door de bevoegde instantie van de lidstaat van productie afgegeven certificaat. Het certificaat wordt uiterlijk 35 dagen na de datum waarop de offerte is ontvangen of na de laatste dag waarop een inschrijving kon worden ingediend, bij de bevoegde instantie van de aankopende lidstaat ingediend en bevat de gegevens als bedoeld in deel II, punt 2, onder a), b) en c), van bijlage V bij Uitvoeringsverordening (EU) 2016/1240, alsmede een verklaring dat, overeenkomstig artikel 11, onder e), van Verordening (EU) nr. 1308/2013, het mageremelkpoeder in een erkend bedrijf in de Unie uit melk is bereid en een eventuele wijziging van het eiwitgehalte in de vloeibare fase heeft plaatsgevonden. 6. Wanneer de lidstaat van productie de in punt 2 bedoelde controles heeft verricht, worden in het in punt 5 bedoelde certificaat ook de resultaten van die controles opgenomen, alsmede een verklaring dat het betrokken product mageremelkpoeder is dat aan de in artikel 11, onder e), van Verordening (EU) nr. 1308/2013 vastgestelde eisen voldoet. In dat geval worden de in artikel 21, lid 2, van Uitvoeringsverordening (EU) 2016/1240 bedoelde zakken verzegeld met een genummerd etiket dat is afgegeven door de bevoegde instantie van de lidstaat van productie. Op het certificaat wordt het nummer van het etiket vermeld. DEEL II Samenstellingseisen en kwaliteitskenmerken Parameters Gehalte en kwaliteitskenmerken Eiwitgehalte Minimaal 34,0 % van de vetvrije droge stof Vetgehalte Ten hoogste 1,00 % Watergehalte Ten hoogste 3,5 % Titreerbare zuurtegraad, uitgedrukt in 0,1 N natriumhydroxide Ten hoogste 19,5 ml Gehalte aan lactaten Ten hoogste 150 mg/100 g Additieven Geen Fosfataseproef Negatief, d.w.z. gelijk aan of minder dan 350 milli-eenheden fosfataseactiviteit per liter gereconstitueerde melk Oplosbaarheidscoëfficiënt Ten hoogste 0,5 ml (24 °C) Gehalte aan verbrande deeltjes Maximaal 15,0 mg; dit betekent ten minste filterschijf B Gehalte aan micro-organismen Maximaal 40 000  per gram Colibacterieproef Negatief in 0,1 g Opsporing van karnemelk ( 2 ) Negatief ( 3 ) Opsporing van lebwei ( 4 ) Geen Opsporing van zure wei ( 5 ) Geen Smaak en geur Onberispelijk Uitzicht Wit of enigermate gelige kleur, vrij van vuile en gekleurde deeltjes Antibacteriële substanties Negatief ( 6 ) DEEL III Criteria voor de erkenning van bedrijven als bedoeld in artikel 11, onder e), van Verordening (EU) nr. 1308/2013 1. De in artikel 11, onder e), van Verordening (EU) nr. 1308/2013 bedoelde bedrijven worden slechts erkend indien zij: a) zijn erkend overeenkomstig artikel 4 van Verordening (EG) nr. 853/2004 en over de nodige technische uitrusting beschikken; b) zich ertoe verbinden doorlopend de door de bevoegde instantie van elke lidstaat voorgeschreven registers bij te houden waarin de leverancier en de oorsprong van de grondstoffen, de verkregen hoeveelheden mageremelkpoeder, karnemelk en wei en de verpakkingsvorm, de identificatie en de uitslagdatum van elke voor openbare interventie bestemde partij zijn vermeld; c) ermee instemmen het door hen geproduceerde mageremelkpoeder dat voor interventie zou kunnen worden aangeboden, aan een specifieke officiële inspectie te onderwerpen; d) zich ertoe verbinden de bevoegde instantie ten minste twee werkdagen vooraf in kennis te stellen van hun voornemen mageremelkpoeder voor openbare interventie te produceren; de lidstaat kan evenwel een kortere termijn vaststellen. 2. Met het oog op de naleving van deze verordening voeren de bevoegde instanties onaangekondigde inspecties ter plaatse uit op basis van het productieschema voor interventiemageremelkpoeder van de betrokken bedrijven. Zĳ verrichten ten minste: a) voor de verificatie van de in punt 1, onder b), bedoelde registers, één inspectie per periode van 28 dagen waarin de voor interventie bestemde productie plaatsvindt, met een minimum van één inspectie per jaar; b) voor het toezicht op de inachtneming van de andere in punt 1 bedoelde erkenningsvoorwaarden, één inspectie per jaar wanneer het geproduceerde mageremelkpoeder voor interventie is bestemd. 3. De erkenning wordt ingetrokken wanneer niet langer aan de in punt 1, onder a), bedoelde voorwaarden wordt voldaan. Niet eerder dan zes maanden daarna kan op verzoek van het betrokken bedrĳf de erkenning na grondige inspectie opnieuw worden verleend. Behoudens overmacht wordt, wanneer wordt geconstateerd dat een bedrijf een van de in punt 1, onder b), c) en d), bedoelde verbintenissen niet is nagekomen, de erkenning geschorst voor een periode die naargelang van de ernst van de onregelmatigheid op ten minste één maand en ten hoogste twaalf maanden wordt vastgesteld. De lidstaat past de schorsing niet toe indien wordt geconstateerd dat de onregelmatigheid niet opzettelĳk of door ernstige nalatigheid is begaan en dat zĳ slechts zeer weinig afdoet aan de doeltreffendheid van de in punt 2 bedoelde inspecties. 4. Over de inspecties op grond van de punten 2 en 3 wordt een verslag opgesteld waarin worden vermeld: a) de datum van de inspectie, b) de duur van de inspectie, c) de verrichte werkzaamheden. Het verslag wordt door de bevoegde inspecteur ondertekend. ( 1 ) Richtlijn 2001/114/EG van de Raad van 20 december 2001 inzake bepaalde voor menselijke voeding bestemde, geheel of gedeeltelijk gedehydrateerde verduurzaamde melk ( PB L 15 van 17.1.2002, blz. 19 ). ( 2 ) Onder „karnemelk” wordt verstaan: het bijproduct van de boterproductie, verkregen na het karnen van de room en de afscheiding daaruit van de vaste vetstoffen. ( 3 ) De afwezigheid van karnemelk kan worden vastgesteld door een onaangekondigde inspectie ter plaatse in het productiebedrijf, die ten minste eenmaal per week plaatsvindt, of door een laboratoriumanalyse van het eindproduct waarbij ten hoogste 69,31 mg fosfatidilethanolamine dipalmitoyl (PEDP) per 100 g wordt aangetroffen. ( 4 ) Onder „wei” wordt verstaan: het bijproduct van de kaas- of caseïneproductie dat wordt verkregen door de werking van zuren of stremsel en/of door chemisch-fysische procedés. ( 5 ) Onder „wei” wordt verstaan: het bijproduct van de kaas- of caseïneproductie dat wordt verkregen door de werking van zuren of stremsel en/of door chemisch-fysische procedés. De toe te passen methode moet door het betaalorgaan erkend zijn. ( 6 ) De voor de productie van het mageremelkpoeder gebruikte rauwe melk moet voldoen aan de in bijlage III, sectie IX, bij Verordening (EG) nr. 853/2004 vastgestelde eisen. BIJLAGE VI KWALITEITSEISEN VOOR STEUN VOOR PARTICULIERE OPSLAG De mate van radioactiviteit van de voor steun voor particuliere opslag in aanmerking komende producten mag de toepasselijke in de wetgeving van de Unie vastgestelde maximaal toelaatbare niveaus niet overschrĳden. Alleen wanneer de situatie het vereist, wordt het product gedurende de noodzakelijk geachte periode op de mate van radioactieve besmetting gemonitord. I. Suiker Suiker waarvoor een inschrijving of een aanvraag wordt ingediend, moet aan de volgende voorwaarden voldoen: a) het gaat om witte kristalsuiker in bulk of in big bags van 800 kg of meer, waarop het nettogewicht is vermeld; b) met een vochtgehalte van niet meer dan 0,06 %. Tot aan het einde van het verkoopseizoen 2016/2017 voor suiker moet de suiker zijn geproduceerd binnen een quotum van het verkoopseizoen waarin de inschrijving of de aanvraag is ingediend, behalve als het gaat om witte suiker die aan de markt is onttrokken of die naar een volgend verkoopseizoen is overgeboekt. II. Vlasvezel De steun wordt alleen toegekend voor lange vlasvezels die door een volledige scheiding van de vezels en de houtige bestanddelen van de stengel zijn verkregen en die bij het verlaten van de zwingelinrichting bestaan uit evenwijdig in een bundel, laag of lint liggende technische vezels met een gemiddelde lengte van ten minste 50 cm, op voorwaarde dat de minimumhoeveelheid voor de aanvragen of inschrijvingen voor steun 2 000 kg bedraagt. Lange vlasvezels mogen worden opgeslagen in balen waarop ten minste de volgende gegevens, eventueel in code, zijn vermeld: a) het identificatienummer van de fabriek en de lidstaat van productie, b) de datum van inslag, c) het nettogewicht. III. Vlees De steun wordt alleen toegekend voor: a) rundvlees dat afkomstig is van dieren die zijn ingedeeld volgens het indelingsschema van de Unie voor karkassen dat bij Verordening (EG) nr. 1249/2008 van de Commissie ( 1 ) is vastgesteld, en overeenkomstig artikel 6, lid 3, van die verordening zijn geïdentificeerd; b) karkassen van lammeren van minder dan twaalf maanden oud en delen daarvan; c) vlees van dieren die, wat rundvlees betreft, ten minste de laatste drie maanden voor het slachten en, wat varkens-, schapen- en geitenvlees betreft, ten minste de laatste twee maanden voor het slachten in de Unie zijn gehouden en die ten hoogste tien dagen voor de datum van inslag zijn geslacht. Als het gaat om geslachte varkens van minder dan twee maanden oud, moet het vlees afkomstig zijn van dieren die sedert hun geboorte in de Unie zijn gehouden; d) vlees van dieren die zijn geslacht overeenkomstig Verordening (EG) nr. 853/2004 en Verordening (EG) nr. 854/2004 van het Europees Parlement en de Raad; e) vlees van dieren die geen kenmerken vertonen die ze ongeschikt maken voor opslag of later gebruik; f) vlees van dieren die niet in het kader van een noodmaatregel zijn geslacht; g) vlees in verse staat dat in bevroren staat worden opgeslagen. IV. Boter De steun wordt alleen toegekend voor boter: a) met een minimumgehalte aan melkvet van 80 gewichtspercenten, een maximumgehalte aan vetvrije droge stof van melk van 2 gewichtspercenten en een maximumgehalte aan water van 16 gewichtspercenten; b) die is geproduceerd gedurende een periode van zestig dagen vóór de aanvraagdatum of de datum van indiening van de inschrijving. Op de verpakking van de boter moet het nettogewicht zijn vermeld. Voorts zijn de in deel II van bijlage IV bij Uitvoeringsverordening (EU) 2016/1240 opgenomen voorschriften inzake de verpakking van boter van toepassing, met uitzondering van de verplichting om de vermelding „van zoete room” aan te brengen wanneer de boter een ph van 6,2 of meer heeft. De naleving van de oorsprongsvereiste kan worden gestaafd hetzij door aan te tonen dat de boter is geproduceerd in een bedrijf dat overeenkomstig bijlage IV, deel III, punt 1, onder a), b) en c), van deze verordening is erkend, hetzij door andere adequate bewijsstukken voor te leggen die door de bevoegde autoriteit van de lidstaat van productie zijn afgegeven en waarmee de naleving van die vereiste wordt aangetoond. Als de boter is geproduceerd in een andere lidstaat dan die waarin het opslagcontract wordt gesloten, biedt de lidstaat van productie de lidstaat waar het contract wordt gesloten, op diens verzoek bijstand aan om de oorsprong van het product te controleren. V. Kaas De steun wordt alleen toegekend voor kaas met een beschermde oorsprongsbenaming (BOB) of een beschermde geografische aanduiding (BGA) die op de eerste dag van de contractuele opslag een ouderdom heeft die in geen geval korter is dan de som van enerzijds de rijpingsperiode als vastgesteld in het in artikel 7 van Verordening (EU) nr. 1151/2012 van het Europees Parlement en de Raad ( 2 ) bedoelde productdossier voor de betrokken kaas zoals die na afloop van de contractuele opslag op de markt zal worden gebracht, en anderzijds de rijpingsperiode die volgt op de in het productdossier bepaalde periode en die bijdraagt tot een waardevermeerdering van de kaas. Als in het in artikel 7 van Verordening (EU) nr. 1151/2012 bedoelde productdossier geen rijpingsperiode is bepaald, moet de kaas op de eerste dag van de contractuele opslag een ouderdom hebben die in geen geval korter is dan de rijpingsperiode die bijdraagt tot de waardevermeerdering van de kaas. Voorts moet de kaas aan de volgende eisen voldoen: a) de kaas is voorzien van een eventueel in code weergegeven, onuitwisbare vermelding van het bedrijf waar hij is vervaardigd en van de dag van vervaardiging; b) de kaas is als hele kaas opgeslagen in de lidstaat waar hij is geproduceerd en waar hij in aanmerking komt om in het kader van Verordening (EU) nr. 1151/2012 een beschermde oorsprongsbenaming of een beschermde geografische aanduiding te voeren, en c) de kaas is niet eerder voorwerp van een opslagcontract geweest. De opslaghouder houdt een register bij waarin op de dag van inslag de onder a) van de derde alinea bedoelde gegevens worden opgenomen. VI. Mageremelkpoeder De steun wordt alleen toegekend voor mageremelkpoeder: a) met een vetgehalte van maximaal 1,5 %, een watergehalte van maximaal 5 % en een eiwitgehalte van de vetvrĳe droge stof van ten minste 34 %; b) dat is geproduceerd gedurende een periode van zestig dagen vóór de aanvraagdatum of de datum van indiening van de inschrijving; c) dat wordt opgeslagen in zakken met een nettogewicht van 25 kg of in big bags van maximaal 1 500 kg. Op de zakken moet het nettogewicht zijn vermeld. Voorts zijn de in de punten 2 en 3 van deel II van bijlage V bij Uitvoeringsverordening (EU) 2016/1240 opgenomen voorschriften inzake de levering en verpakking van mageremelkpoeder van toepassing, met uitzondering van de verplichting om op de zakken de vermelding „volgens het sprayprocedé geproduceerd mageremelkpoeder” aan te brengen. De naleving van de oorsprongsvereiste kan worden gestaafd hetzij door aan te tonen dat het mageremelkpoeder is geproduceerd in een bedrijf dat overeenkomstig bijlage V, deel III, punt 1, onder a), b) en c), van deze verordening is erkend, hetzij door andere adequate bewijsstukken voor te leggen die door de bevoegde autoriteit van de lidstaat van productie zijn afgegeven en waarmee de naleving van die vereiste wordt aangetoond. Als het mageremelkpoeder is vervaardigd in een andere lidstaat dan die waarin het opslagcontract wordt gesloten, biedt de lidstaat van productie de lidstaat waar het contract wordt gesloten, op diens verzoek bijstand aan om de oorsprong van het product te controleren. ( 1 ) Verordening (EG) nr. 1249/2008 van de Commissie van 10 december 2008 tot vaststelling van de uitvoeringsbepalingen voor de communautaire indelingsschema's voor runder-, varkens- en schapenkarkassen en voor de mededeling van de prijzen daarvan ( PB L 337 van 16.12.2008, blz. 3 ). ( 2 ) Verordening (EU) nr. 1151/2012 van het Europees Parlement en de Raad van 21 november 2012 inzake kwaliteitsregelingen voor landbouwproducten en levensmiddelen ( PB L 343 van 14.12.2012, blz. 1 ). BIJLAGE VII VOORWAARDEN VOOR MARKTDEELNEMERS DIE EEN INSCHRIJVING OF EEN AANVRAAG INDIENEN VOOR STEUN VOOR PARTICULIERE OPSLAG IN DE OLIJFOLIESECTOR Marktdeelnemers in de olijfoliesector moeten tot één van de volgende categorieën behoren: a) een producentenorganisatie of een unie van producentenorganisaties die is erkend op grond van de geldende nationale wetgeving van de betrokken lidstaat; b) een oliefabriek voor de winning van olijfolie die voldoet aan de door de betrokken lidstaat vastgestelde eisen; c) een verpakkingsbedrijf voor olijfolie dat voldoet aan de door de betrokken lidstaat vastgestelde eisen. Als een marktdeelnemer in de olijfoliesector niet voldoet aan de verplichtingen die in deze verordening of in de Verordeningen (EU) nr. 1305/2013 van het Europees Parlement en de Raad ( 1 ) , (EU) nr. 1307/2013 van het Europees Parlement en de Raad ( 2 ) , en (EU) nr. 1308/2013 zijn vastgesteld, mag hij gedurende twaalf maanden te rekenen vanaf de datum waarop de redenen voor die niet-naleving zijn verholpen, geen inschrijving of aanvraag om steun voor particuliere opslag indienen. Een dergelijke maatregel wordt niet genomen in de in artikel 64, lid 2, onder a) tot en met d), van Verordening (EU) nr. 1306/2013 bedoelde gevallen of indien de niet-naleving van gering belang is. ( 1 ) Verordening (EU) nr. 1305/2013 van het Europees Parlement en de Raad van 17 december 2013 inzake steun voor plattelandsontwikkeling uit het Europees Landbouwfonds voor plattelandsontwikkeling (Elfpo) en tot intrekking van Verordening (EG) nr. 1698/2005 van de Raad ( PB L 347 van 20.12.2013, blz. 487 ). ( 2 ) Verordening (EU) nr. 1307/2013 van het Europees Parlement en de Raad van 17 december 2013 tot vaststelling van voorschriften voor rechtstreekse betalingen aan landbouwers in het kader van de steunregelingen van het gemeenschappelijk landbouwbeleid en tot intrekking van Verordening (EG) nr. 637/2008 van de Raad en Verordening (EG) nr. 73/2009 van de Raad ( PB L 347 van 20.12.2013, blz. 608 ).",
  "source": "EUR LEX"
}