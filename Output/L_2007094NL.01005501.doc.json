{
  "url": "http://www.w3.org/1999/xhtml\">",
  "content": "L_2007094NL.01005501.xml 4.4.2007 NL Publicatieblad van de Europese Unie L 94/55 BESLUIT VAN DE COMMISSIE van 3 april 2007 tot beëindiging van de antidumpingprocedure betreffende de invoer van pentaerytritol van oorsprong uit de Verenigde Staten van Amerika, de Volksrepubliek China, Oekraïne, Rusland en Turkije (2007/214/EG) DE COMMISSIE VAN DE EUROPESE GEMEENSCHAPPEN, Gelet op het Verdrag tot oprichting van de Europese Gemeenschap, Gelet op Verordening (EG) nr. 384/96 van de Raad van 22 december 1995 betreffende beschermende maatregelen tegen invoer met dumping uit landen die geen lid zijn van de Europese Gemeenschap ( 1 ) (hierna „de basisverordening” genoemd), en met name op artikel 9, Na raadpleging van het raadgevend comité, Overwegende hetgeen volgt: A.   PROCEDURE 1.   Inleiding van de procedure (1) Op 2 december 2005 heeft de Commissie een klacht ontvangen die overeenkomstig artikel 5 van de basisverordening was ingediend door CEFIC (European Chemical Industry Council) (hierna „de indiener van de klacht” genoemd) namens producenten die goed zijn voor een groot deel, namelijk meer dan 50 %, van de productie van pentaerytritol in de Gemeenschap. (2) De klacht bevatte bewijsmateriaal inzake de dumping van pentaerytritol uit de Verenigde Staten van Amerika (hierna „de Verenigde Staten” genoemd), de Volksrepubliek China (hierna „China” genoemd), Oekraïne, Rusland en Turkije en de schade die daaruit voortvloeide; dat bewijsmateriaal werd voldoende geacht om tot inleiding van een procedure over te gaan. (3) Op 17 januari 2006 werd de procedure ingeleid met de publicatie van een bericht van inleiding ( 2 ) in het Publicatieblad van de Europese Unie . 2.   Partijen bij de procedure (4) De Commissie heeft de indiener van de klacht, de producenten in de Gemeenschap, de haar bekende producenten/exporteurs, importeurs, gebruikers, leveranciers en verenigingen, alsmede de vertegenwoordigers van de betrokken exporterende landen van de inleiding van de procedure in kennis gesteld. De belanghebbenden werden in de gelegenheid gesteld binnen de in het bericht van inleiding vastgestelde termijn hun standpunt schriftelijk bekend te maken en te verzoeken te worden gehoord. (5) De klagende producenten, andere producenten in de Gemeenschap, producenten/exporteurs, importeurs, gebruikers en leveranciers hebben hun standpunt uiteengezet. Alle belanghebbenden die daarom met opgave van redenen hadden verzocht, werden gehoord. (6) Om de producenten/exporteurs in China en Oekraïne in de gelegenheid te stellen een verzoek in te dienen om als marktgerichte onderneming te worden behandeld of een individuele behandeling te krijgen, heeft de Commissie de autoriteiten van China en Oekraïne en de haar bekende betrokken producenten/exporteurs in die twee landen aanvraagformulieren toegezonden. Eén onderneming in China verzocht om een behandeling als marktgerichte onderneming overeenkomstig artikel 2, lid 7, van de basisverordening, of om een individuele behandeling indien zou blijken dat het niet voldeed aan de voorwaarden om als marktgerichte onderneming te worden behandeld. De enige Oekraïense producent verzocht uitsluitend om een individuele behandeling. (7) In het bericht van inleiding had de Commissie vermeld dat het noodzakelijk kon zijn het onderzoek bij de Chinese producenten/exporteurs aan de hand van een steekproef te verrichten. Het was echter niet nodig een steekproef te nemen, aangezien slechts één onderneming bereid bleek in de steekproef te worden opgenomen. (8) De Commissie heeft een vragenlijst gezonden aan alle haar bekende belanghebbenden en alle andere ondernemingen die zich hadden bekendgemaakt binnen de in het bericht van inleiding vermelde termijn. Zij heeft een antwoord ontvangen van drie producenten in de Gemeenschap (van wie een met twee productievestigingen), drie onafhankelijke importeurs, vijf gebruikers, één leverancier, één producent/exporteur in China, één producent/exporteur in Turkije, één producent/exporteur in Oekraïne en één producent die wilde meewerken in een mogelijk referentieland, Chili. (9) De Commissie heeft de nodige gegevens ingewonnen en geverifieerd om na te gaan of er sprake is van dumping, welke schade werd veroorzaakt en wat het belang van de Gemeenschap is. Bij de volgende ondernemingen werd ter plaatse een controle verricht: a) Producenten in de Gemeenschap — Perstorp Specialty Chemicals AB, Perstorp, Zweden — Perstorp Chemicals GmbH, Arnsberg, Duitsland — Chemza AS Strazske, Strazske, Slowakije — SA Polialco, Barcelona, Spanje b) Producenten/exporteurs in China — Hubei Yihua Chemical Industry Co., Ltd, Yichang c) Producenten/exporteurs in Oekraïne — Rubezhnoye State Chemical Plant („Zarja”), Rubezhnoye d) Producenten/exporteurs in Turkije — MKS Marmara Entegre Kimya Sanayi A.Ș., Beșiktaș (10) Daar voor het vaststellen van de normale waarde voor Chinese en Oekraïense producenten/exporteurs die niet als marktgerichte onderneming kunnen worden beschouwd, moet worden gebruikgemaakt van gegevens uit een mogelijk referentieland, in dit geval Chili, werd een controlebezoek verricht bij de volgende onderneming: — Oxiquim, Viña del Mar e) Industriële gebruiker in de Gemeenschap — Nuplex Resins bv, Bergen op Zoom, Nederland 3.   Onderzoektijdvak (11) Het onderzoek naar dumping en schade had betrekking op de periode van 1 januari tot 31 december 2005 (hierna „het onderzoektijdvak” genoemd). Het onderzoek naar de ontwikkelingen die relevant zijn voor de schadebeoordeling had betrekking op de periode van 1 januari 2002 tot het einde van het onderzoektijdvak (hierna „de beoordelingsperiode” genoemd). B.   BETROKKEN PRODUCT EN SOORTGELIJK PRODUCT 1.   Betrokken product (12) Het betrokken product is pentaerytritol (hierna „penta” genoemd) (GN-code 2905 42 00). Het is een geurloze, witte, kristallijne vaste verbinding, die gemaakt wordt uit formaldehyde en aceetaldehyde. Het is de meest gebruikte meerwaardige alcohol voor de productie van alkydharsen ter wereld. De voornaamste grondstoffen zijn methanol, dat gebruikt wordt voor de productie van formaldehyde, aceetaldehyde en natriumhydroxide. (13) 60 à 70 % van het betrokken product wordt gebruikt voor de productie van alkydharsen, die hoofdzakelijk in coatings worden gebruikt. Het wordt ook toegepast in synthetische smeermiddelen voor koelkastcompressoren, harsesters die als tackifier (kleefkrachtversterker) in kleefmiddelen worden gebruikt en pentaerytritoltetranitraat (PETN). (14) Wereldwijd worden drie hoofdkwaliteiten geproduceerd; de meest geproduceerde is penta mono. De twee andere zijn de technische kwaliteit en de nitreerkwaliteit. De kwaliteit hangt af van de zuiverheidsgraad, die wordt bepaald aan de hand van het mono- en dipentaerytritolgehalte. Zo heeft penta mono een monopentaerytritolgehalte van 98 %, tegenover 87 % voor de technische kwaliteit. Uit het onderzoek is gebleken dat het productieproces voor de meest voorkomende pentakwaliteiten in hoge mate hetzelfde is en dat dus ook de productiekosten voor alle kwaliteiten identiek zijn. Alle kwaliteiten hebben bovendien dezelfde chemische en fysische basiskenmerken en worden eigenlijk voor dezelfde doeleinden gebruikt. (15) De kwaliteiten mono en technisch worden in enkele gevallen ook in gemicroniseerde vorm geleverd, wat inhoudt dat het product na het productieproces wordt vermalen. Chemisch gesproken is gemicroniseerd penta precies hetzelfde product, maar door het vermalen liggen de kost- en de verkoopprijs iets hoger. (16) Volgens de Turkse producent/exporteur kan men niet spreken van slechts één soort penta met drie kwaliteiten: mono, technisch en nitrering. Hij voerde aan dat met name gemicroniseerd penta als een andere soort moet worden beschouwd. Deze stelling werd aanvaard en gemicroniseerd penta, dat een erg klein deel van de productie van de bedrijfstak van de Gemeenschap vertegenwoordigt en niet vanuit de betrokken landen in de Gemeenschap werd ingevoerd, werd in het kader van dit onderzoek buiten beschouwing gelaten. Er was echter geen reden om de drie kwaliteiten als verschillende soorten te beschouwen, aangezien de kost- en verkoopprijs ervan identiek zijn. Bovendien is penta eigenlijk een basisartikel, dat door de eindgebruiker als een en hetzelfde product wordt beschouwd. Deze stelling werd dus verworpen en het bleef erbij dat de verschillende kwaliteiten als één soort werden beschouwd. (17) Gezien de fysische, chemische en technische kenmerken, het productieproces en de vervangbaarheid van de verschillende soorten van het product vanuit het perspectief van de gebruiker, worden alle pentakwaliteiten voor deze procedure beschouwd als één product. 2.   Soortgelijk product (18) Het betrokken product, de penta die op de binnenlandse markt van de betrokken landen en op die van Japan, dat oorspronkelijk als referentieland zou dienen, werd geproduceerd en verkocht en de penta die in de Gemeenschap werd geproduceerd en verkocht door de bedrijfstak van de Gemeenschap, bleken dezelfde chemische en fysische basiskenmerken en toepassingen te hebben. (19) Derhalve werd voorlopig geconcludeerd dat al deze producten soortgelijke producten zijn in de zin van artikel 1, lid 4, van de basisverordening. C.   DUMPING 1.   Algemene werkwijze (20) De algemene werkwijze wordt hieronder beschreven. In de daaropvolgende uiteenzetting van de bevindingen inzake dumping voor de betrokken landen wordt derhalve alleen nog beschreven wat specifiek is voor elk exporterend land. 2.   Normale waarde (21) Overeenkomstig artikel 2, lid 2, van de basisverordening werd eerst voor elke meewerkende producent/exporteur onderzocht of zijn binnenlandse verkoop van penta representatief was, dat wil zeggen of de totale binnenlandse verkoop ten minste 5 % bedroeg van de totale uitvoer van de producent naar de Gemeenschap. (22) De Commissie onderzocht vervolgens of de binnenlandse verkoop van penta in representatieve hoeveelheden had plaatsgevonden in het kader van normale handelstransacties overeenkomstig artikel 2, lid 4, van de basisverordening. Daartoe werd het aandeel van de winstgevende verkoop van dit product aan onafhankelijke afnemers vastgesteld. Wanneer meer dan 80 % van het totale verkoopvolume van penta werd verkocht tegen een nettoverkoopprijs die gelijk was aan of hoger was dan de berekende productiekosten, en de gewogen gemiddelde prijs gelijk was aan of hoger was dan de productiekosten, werd de normale waarde vastgesteld op basis van de werkelijke binnenlandse prijs, berekend als het gewogen gemiddelde van de prijzen van alle binnenlandse verkooptransacties in het onderzoektijdvak, ongeacht of deze verkooptransacties winstgevend waren. Wanneer de met winst verkochte hoeveelheid penta 80 % of minder van het totale verkoopvolume van dat product bedroeg, of wanneer de gewogen gemiddelde prijs lager was dan de productiekosten, werd de normale waarde vastgesteld op basis van de op de binnenlandse markt werkelijk betaalde prijs, berekend als het gewogen gemiddelde van alleen de verkoop met winst, mits die verkoop ten minste 10 % bedroeg van het totale verkoopvolume van penta. (23) In gevallen waarin minder dan 10 % van het totale verkoopvolume van penta met winst werd verkocht, werd geoordeeld dat dat product in ontoereikende hoeveelheden werd verkocht om een binnenlandse prijs op te leveren die kon dienen als een geschikte basis voor de vaststelling van de normale waarde. Wanneer de binnenlandse prijzen van de door een producent verkochte penta niet konden worden gebruikt om de normale waarde vast te stellen, moest een andere methode worden toegepast. (24) Overeenkomstig artikel 2, lid 3, van de basisverordening werd de normale waarde berekend op basis van de eigen productiekosten van elke producent vermeerderd met een redelijk bedrag voor verkoopkosten, algemene kosten en administratiekosten (hierna „VAA-kosten” genoemd) en een redelijke winstmarge. (25) Daarom heeft de Commissie onderzocht of de VAA-kosten en de winst van elke betrokken producent op de binnenlandse markt betrouwbare gegevens waren. (26) De binnenlandse VAA-kosten werden betrouwbaar geacht indien het binnenlandse verkoopvolume van de betrokken onderneming als representatief kon worden beschouwd in de zin van artikel 2, lid 2, van de basisverordening. De winst op de binnenlandse markt werd vastgesteld aan de hand van de binnenlandse verkoop in het kader van normale handelstransacties. (27) Wanneer niet aan deze voorwaarden was voldaan, werd overeenkomstig artikel 2, lid 6, onder a), van de basisverordening onderzocht of de gegevens van andere producenten of exporteurs op de binnenlandse markt van het land van oorsprong konden worden gebruikt. Wanneer slechts voor één producent/exporteur betrouwbare gegevens beschikbaar waren, kon geen gemiddelde overeenkomstig artikel 2, lid 6, onder a), van de basisverordening worden vastgesteld en werd onderzocht of voldaan was aan de voorwaarde van artikel 2, lid 6, onder b), met andere woorden of voor de exporteur of producent in kwestie kon worden gebruikgemaakt van gegevens over de productie en verkoop van dezelfde algemene categorie producten. Indien deze gegevens niet beschikbaar waren of niet werden verstrekt door de producent, werden de VAA-kosten en de winst vastgesteld overeenkomstig artikel 2, lid 6, onder c), van de basisverordening, dat wil zeggen op basis van een andere redelijke methode. 3.   Uitvoerprijs (28) In alle gevallen waarin het betrokken product naar onafhankelijke afnemers in de Gemeenschap werd uitgevoerd, werd de uitvoerprijs vastgesteld overeenkomstig artikel 2, lid 8, van de basisverordening, namelijk aan de hand van de werkelijk betaalde of te betalen prijzen. a)   Vergelijking (29) De normale waarde en de uitvoerprijzen werden vergeleken af fabriek. Om een billijke vergelijking tussen de normale waarde en de uitvoerprijs te kunnen maken, werden overeenkomstig artikel 2, lid 10, van de basisverordening correcties toegepast voor verschillen die van invloed zijn op de prijzen en de vergelijkbaarheid van de prijzen. Correcties werden toegestaan in alle gevallen waarin deze redelijk en nauwkeurig bleken en met bewijsmateriaal waren gestaafd. b)   Dumpingmarge (30) Overeenkomstig artikel 2, leden 11 en 12, van de basisverordening werd de dumpingmarge voor iedere producent/exporteur vastgesteld door vergelijking van de gewogen gemiddelde normale waarde met de gewogen gemiddelde uitvoerprijs. 4.   Turkije (31) De enige bekende producent/exporteur heeft de vragenlijst beantwoord. a)   Normale waarde (32) De producent heeft het soortgelijke product in representatieve hoeveelheden op de binnenlandse markt verkocht en de volledige verkoop heeft plaatsgevonden in het kader van normale handelstransacties. (33) Bovendien is vastgesteld dat de binnenlandse prijzen van maand tot maand aanzienlijk schommelden. (34) Gezien het bovenstaande en om de normale waarde van het betrokken product gedurende het onderzoektijdvak correct weer te geven, is in dit specifieke geval beslist om een maandelijkse normale waarde voor het betrokken product vast te stellen. (35) Voor elke maand werden de binnenlandse prijzen geacht een goede basis te bieden om de normale waarde te bepalen. Daarom werd de normale waarde gebaseerd op de werkelijk betaalde of te betalen prijzen door onafhankelijke afnemers op de Turkse binnenlandse markt gedurende elke maand van het onderzoektijdvak. b)   Uitvoerprijs (36) In alle gevallen werd het betrokken product verkocht aan onafhankelijke afnemers in de Gemeenschap. De uitvoerprijs werd derhalve vastgesteld overeenkomstig artikel 2, lid 8, van de basisverordening, dat wil zeggen aan de hand van de werkelijk betaalde of te betalen uitvoerprijzen. (37) Om gezien de schommelingen van de normale waarde gedurende het onderzoektijdvak tot een correcte vergelijking te komen, is beslist om een gewogen gemiddelde uitvoerprijs per maand gedurende het onderzoektijdvak vast te stellen. c)   Vergelijking (38) Er werden correcties toegepast voor verschillen in de kosten van vervoer, verzekering, laden en krediet, alsook voor kortingen, commissielonen en rabatten. (39) De aangegeven verzekeringskosten, rabatten en verpakkingskosten bleken licht te verschillen van de gegevens in de boekhouding van de producent/exporteur. Derhalve werd het bedrag van de correcties dienovereenkomstig aangepast. (40) Uit het onderzoek bleek voorts dat de producent/exporteur een aanzienlijk bedrag betaalde voor adviesdiensten. Volgens de onderneming rechtvaardigden deze honoraria geen aanpassing en mochten ze daarom noch van de uitvoerprijs, noch van de binnenlandse verkoopprijs worden afgetrokken. Deze uitgaven bleken niettemin een impact op de kosten en de prijs van het betrokken product te hebben en daardoor de vergelijkbaarheid van de prijzen wel te beïnvloeden. Daarom is het desbetreffende bedrag op basis van de verkochte hoeveelheden (binnenlandse verkoop, verkoop aan de Gemeenschap en verkoop aan derde landen) omgeslagen en als correctie in de zin van artikel 2, lid 10, onder i), van de basisverordening van de verkoopprijzen afgetrokken. (41) Wat de kredietkosten betreft, bleek het aangegeven rentetarief voor het onderzoektijdvak geen weergave te zijn van de werkelijke kortetermijnfinancieringskosten van de onderneming. Daarom werden de kredietkosten dienovereenkomstig aangepast. d)   Dumpingmarge (42) Het feit dat de uitvoerprijzen duidelijk verschilden naargelang van de periode, moest in aanmerking worden genomen bij de berekening van de dumpingmarge. Daarom werd de vergelijking op maandbasis gemaakt tussen de gewogen gemiddelde uitvoerprijs en de gewogen gemiddelde normale waarde voor het betrokken product. (43) Op basis van het bovenstaande lag de dumpingmarge voor de meewerkende producent/exporteur, uitgedrukt als percentage van de cif-nettoprijs, franco grens Gemeenschap, onder de de minimis dumpingmarge als bedoeld in artikel 9, lid 3, van de basisverordening. (44) De dumpingmarge zou eveneens de minimis zijn als de gewogen gemiddelde normale waarde was vergeleken met de individuele uitvoertransacties. Een dergelijke vergelijking bleek echter niet geschikt te zijn. De uitvoerprijzen verschilden weliswaar sterk van maand tot maand (verschillen tot 20 % gedurende het onderzoektijdvak, met aanzienlijk lagere prijzen van mei tot oktober 2005), maar de maandelijkse normale waarden volgden dezelfde trend. Deze ontwikkeling was een gevolg van het feit dat de prijzen van de voornaamste grondstoffen, die een aanzienlijk percentage van de productiekosten van het betrokken product uitmaken, dezelfde ontwikkeling doormaakten. De in overweging 42 beschreven methode geeft dan ook het volledige bedrag van de dumping die plaatsvindt. (45) Aangezien de meewerkende producent/exporteur verantwoordelijk is voor de volledige Turkse export van het betrokken product naar de Gemeenschap, was er geen reden om aan te nemen dat er nog andere producenten/exporteurs waren die geen medewerking verleenden. (46) Bijgevolg moet de procedure met betrekking tot Turkije worden beëindigd als bepaald in artikel 9, lid 3, van de basisverordening. 5.   Volksrepubliek China („China”) en Oekraïne a)   Behandeling als marktgerichte onderneming (47) Overeenkomstig artikel 2, lid 7, onder b), van de basisverordening wordt de normale waarde bij antidumpingonderzoeken betreffende producten van oorsprong uit China en Oekraïne voor producenten die voldoen aan de criteria van artikel 2, lid 7, onder c), vastgesteld overeenkomstig de leden 1 tot en met 6 van dat artikel. (48) Om verwijzingen te vergemakkelijken, zijn deze criteria hieronder kort samengevat: i) de onderneming neemt beslissingen en maakt kosten als reactie op marktsignalen en zonder staatsinmenging van betekenis op dat punt; ii) de onderneming beschikt over een duidelijke basisboekhouding die alle terreinen bestrijkt en die door een onafhankelijke accountant wordt gecontroleerd in overeenstemming met de hiervoor geldende internationale normen; iii) er zijn geen verstoringen van betekenis die nog voortvloeien uit het vroegere systeem zonder markteconomie; iv) de betrokken onderneming is onderworpen aan faillissements- en eigendomswetten die rechtszekerheid en stabiliteit verschaffen; v) de omrekening van munteenheden geschiedt tegen de marktkoers. (49) Eén producent/exporteur in China heeft overeenkomstig artikel 2, lid 7, onder b), van de basisverordening een verzoek om behandeling als marktgerichte onderneming ingediend en binnen de vastgestelde termijn het desbetreffende formulier voor producenten/exporteurs ingevuld. De Commissie heeft alle benodigde informatie die deze onderneming in haar verzoek had verstrekt ter plaatse gecontroleerd, voor zover dat nodig werd geacht. (50) Uit het onderzoek is gebleken dat het verzoek van deze onderneming moest worden verworpen omdat de onderneming niet aan de voorschriften van de eerste drie van bovenstaande criteria voldoet. (51) Aangezien de belangrijkste aandeelhouders staatsondernemingen zijn en de door deze aandeelhouders aangeduide bestuursleden een onevenredig groot en controlerend aantal posten in de raad van bestuur bezetten, heeft de staat veel invloed op de zakelijke beslissingen van de onderneming met betrekking tot de dagelijkse leiding, alsook op de winstverdeling, de uitgifte van nieuwe aandelen, kapitaalverhogingen, wijzigingen van de statuten en de ontbinding van de onderneming. Daarom worden dergelijke beslissingen niet genomen als reactie op marktsignalen. (52) Bovendien gaven de rekeningen van de onderneming niet de werkelijke financiële situatie weer, aangezien de onderneming zonder gegronde reden een aantal herschikkingen deed in verband met de afschrijving van vaste activa, wat een schending is van IAS 1-13. Deze situatie en het feit dat de accountants van de onderneming geen enkel voorbehoud maakten en geen toelichting gaven bij de vastgestelde praktijken, hielden een duidelijke schending van de internationale boekhoudnormen in. (53) De onderneming kon niet uitleggen op welke basis de waarde van initiële activa was bepaald. De onderneming kon ten slotte niet bewijzen dat zij de huur van de kantoren betaalde. Beide tekortkomingen wezen op verstoringen van betekenis, die nog voortvloeien uit het vroegere systeem zonder markteconomie. (54) Het raadgevend comité is geraadpleegd en de rechtstreeks betrokken partijen werden in de gelegenheid gesteld om op deze bevindingen te reageren. De Commissie heeft evenwel geen opmerkingen ontvangen. Ook de bedrijfstak van de Gemeenschap werd in de gelegenheid gesteld opmerkingen te maken; deze was het eens met het besluit over de afhandeling van het verzoek om als marktgerichte onderneming te worden beschouwd. (55) Gezien het voorgaande werd besloten dat de Chinese producent/exporteur niet als marktgerichte onderneming kon worden behandeld. b)   Individuele behandeling (56) Overeenkomstig artikel 2, lid 7, onder a), van de basisverordening wordt voor landen waarop dat artikel van toepassing is, een voor het gehele land geldend recht vastgesteld, maar kunnen ondernemingen die kunnen aantonen dat ze aan de criteria van artikel 9, lid 5, van de basisverordening inzake de individuele behandeling voldoen, daarvan worden uitgezonderd. (57) De Chinese producent/exporteur die niet als marktgerichte onderneming kon worden behandeld, had voor het geval deze situatie zich zou voordoen ook om een individuele behandeling verzocht. Zoals beschreven in overweging 51 bleek de staat echter via zijn vertegenwoordigers in de raad van bestuur van de onderneming grote invloed uit te oefenen op de uitvoerprijzen en -hoeveelheden en op de verkoopvoorwaarden, zodat deze niet geacht werden vrij te zijn bepaald. Bovendien hield die staatsinmenging met de dagelijkse leiding van de onderneming in dat het risico van ontduiking niet kon worden uitgesloten indien deze exporteur een individueel recht werd toegekend. (58) Bijgevolg en ook omdat de Chinese producent/exporteur niet aan alle voorschriften van artikel 9, lid 5, van de basisverordening voldeed, werd deze onderneming geen individuele behandeling toegestaan. (59) De enige meewerkende producent/exporteur in Oekraïne, die niet om een behandeling als marktgerichte onderneming had verzocht, verzocht uitsluitend om een individuele behandeling. Er is echter geen andere producent van penta in Oekraïne bekend, wat wordt bevestigd door het feit dat de door de meewerkende producent/exporteur opgegeven Oekraïense uitvoer van penta naar de Gemeenschap, overeenkwam met de hoeveelheid die Eurostat had opgegeven. Het werd daarom niet nodig geacht vast te stellen of deze producent/exporteur een individuele behandeling moest krijgen, aangezien in elk geval een enkel voor het gehele land geldend recht zou worden opgelegd. c)   Normale waarde i)   Referentieland (60) Overeenkomstig artikel 2, lid 7, onder a), van de basisverordening moet de normale waarde voor producenten/exporteurs die niet als marktgerichte onderneming kunnen worden behandeld, worden vastgesteld op basis van de prijzen of een berekende normale waarde in een referentieland. (61) In het bericht van inleiding deelde de Commissie haar voornemen mee om Japan als geschikt referentieland voor de vaststelling van de normale waarde voor China en Oekraïne te kiezen; belanghebbenden werd verzocht hun reacties mee te delen. Geen enkele belanghebbende maakte bezwaar tegen dit voorstel. (62) De Commissie heeft de bekende pentaproducent in Japan gevraagd mee te werken aan deze procedure, evenwel zonder succes. (63) De bij deze procedure betrokken landen werden oorspronkelijk niet geselecteerd hetzij omdat er geen medewerking was, hetzij omdat hun binnenlandse markt verstoord kon zijn door de bestaande dumping. Daarom heeft de Commissie alle andere bekende producenten in Chili, Taiwan, Brazilië en Zuid-Korea, de andere landen waar penta wordt geproduceerd, om medewerking verzocht. (64) Alleen de Chileense producent was tot medewerking bereid. Hoewel Chili slechts één producent telde, was de Chileense binnenlandse markt voor penta gedurende het onderzoektijdvak onderhevig aan stevige concurrentie door de invoer uit China, Taiwan, de Verenigde Staten, Zweden en Zuid-Korea, aangezien er geen quota of andere kwantitatieve invoerbeperkingen gelden. (65) Gezien het voorgaande luidde de voorlopige conclusie dat Chili het meest geschikte en redelijke referentieland was overeenkomstig artikel 2, lid 7, van de basisverordening. (66) Deze producent werd een lijst met vragen over de binnenlandse verkoopprijzen en de productiekosten van het soortgelijke product toegezonden en de informatie in zijn antwoord werd ter plaatse gecontroleerd. (67) Het onderzoek toonde evenwel aan dat de meewerkende Turkse producent/exporteur geen dumping toepaste. Er waren geen zichtbare verstoringen van de Turkse markt voor penta; het productieproces en de grondstoffen die de Turkse producent gebruikt, lijken meer op die van de Chinese en Oekraïense producenten/exporteurs. (68) Daarom werd besloten dat Turkije in het kader van deze procedure als redelijk referentieland kon worden beschouwd. ii)   Vaststelling van de normale waarde in het referentieland (69) Overeenkomstig artikel 2, lid 7, onder a), van de basisverordening werd de normale waarde voor de producenten/exporteurs die niet als marktgerichte onderneming konden worden behandeld, vastgesteld op basis van gecontroleerde informatie, verstrekt door de producent uit het referentieland. (70) De normale waarde werd bepaald zoals beschreven in de overwegingen 32 tot en met 35. d)   Uitvoerprijzen (71) Omdat de Chinese en Oekraïense producenten/exporteurs rechtstreeks aan onafhankelijke afnemers in de Gemeenschap verkochten, werd de uitvoerprijs, overeenkomstig artikel 2, lid 8, van de basisverordening, vastgesteld aan de hand van de werkelijk betaalde of te betalen prijzen. (72) Aangezien een gemiddelde normale waarde voor het volledige onderzoektijdvak niet representatief bleek te zijn, om de redenen die in de overwegingen 33 tot en met 37 werden aangehaald, werden maandelijkse gemiddelde uitvoerprijzen vastgesteld. e)   Vergelijking (73) Waar nodig en gerechtvaardigd vonden correcties plaats voor verschillen in de kosten van vervoer, verzekering, handling en aanverwante kosten, verpakking en krediet, alsook voor verschillen in bankkosten. f)   Dumpingmarges (74) Voor de ondernemingen die geen behandeling als marktgerichte onderneming hadden verkregen, werd overeenkomstig artikel 2, lid 11, van de basisverordening de voor het referentieland vastgestelde maandelijkse gewogen gemiddelde normale waarde vergeleken met de maandelijkse gewogen gemiddelde prijs bij uitvoer naar de Gemeenschap. (75) In het geval van China vertegenwoordigde de door de meewerkende producent/exporteur uitgevoerde hoeveelheid penta aanzienlijk minder dan 70 % van de totale hoeveelheid penta die volgens gegevens van Eurostat gedurende het onderzoektijdvak uit dat land werd ingevoerd. Voor niet-meewerkende Chinese producenten/exporteurs moest de dumpingmarge dus worden vastgesteld aan de hand van de beschikbare gegevens, overeenkomstig artikel 18 van de basisverordening. Daarom werd het noodzakelijk geacht de dumpingmarge vast te stellen op basis van de transacties met de hoogste dumping van de meewerkende producent. Deze werkwijze werd gevolgd om te voorkomen dat het niet verlenen van medewerking zou worden beloond, en omdat er geen aanwijzingen waren dat niet-meewerkende ondernemingen op een lager niveau hadden gedumpt. (76) Voor de berekening van de gemiddelde, voor het gehele land geldende dumpingmarge werd daarom als wegingsfactor de cif-waarde van de uitvoer van respectievelijk de meewerkende en de niet-meewerkende exporteurs gebruikt. (77) Zoals uitgelegd in overweging 59 is in het geval van Oekraïne, gezien het hoge niveau van medewerking, beslist om de voor het gehele land geldende dumpingmarge vast te stellen op het niveau van de marge die voor de meewerkende producent/exporteur werd gevonden. (78) De dumpingmarges, uitgedrukt in procenten van de cif-invoerprijs, af grens Gemeenschap, vóór inklaring, bedragen: Land Dumpingmarge China 18,7 % Oekraïne 10,3 % 6.   Rusland en de Verenigde Staten van Amerika („Verenigde Staten”) (79) Geen enkele producent uit Rusland of de Verenigde Staten heeft aan dit onderzoek meegewerkt. Daarom werd bij gebrek aan een geschiktere basis de voor het gehele land geldende dumpingmarge overeenkomstig artikel 18 van de basisverordening voorlopig vastgesteld op basis van de beschikbare gegevens, dat wil zeggen gegevens die zijn afgeleid uit de klacht. (80) De dumpingmarges, uitgedrukt in procenten van de cif-invoerprijs, af grens Gemeenschap, vóór inklaring, bedragen: Land Dumpingmarge Rusland 25 % Verenigde Staten van Amerika 54 % D.   SCHADE 1.   Productie in de Gemeenschap (81) Het onderzoek heeft uitgewezen dat het soortgelijke product gemaakt wordt door vijf producenten in de Gemeenschap, van wie een met twee productievestigingen. De klacht werd ingediend namens twee van deze producenten. Na de inleiding besliste een derde producent om de procedure te steunen door zijn volledige medewerking aan het onderzoek te verlenen. De twee andere producenten, die allebei algemene productie- en verkoopgegevens verstrekten, hebben verklaard de procedure te steunen. (82) Het volume van de productie in de Gemeenschap in de zin van artikel 4, lid 1, van de basisverordening is derhalve voorlopig berekend door het productievolume van de drie meewerkende producenten in de Gemeenschap op te tellen bij dat van de twee andere producenten, volgens de gegevens die deze hebben verstrekt. Op basis hiervan werd de totale productie van het soortgelijke product in de Gemeenschap gedurende het onderzoektijdvak berekend op 115 609 t. 2.   Definitie van de bedrijfstak van de Gemeenschap (83) De drie producenten in de Gemeenschap die hun volle medewerking hebben verleend aan het onderzoek zijn goed voor 94 % van de productie van het soortgelijke product in de Gemeenschap. Zij worden derhalve geacht „de bedrijfstak van de Gemeenschap” te vormen in de zin van artikel 4, lid 1, en artikel 5, lid 4, van de basisverordening. 3.   Verbruik in de Gemeenschap (84) Het verbruik in de Gemeenschap werd vastgesteld aan de hand van het verkoopvolume van de bekende producenten in de Gemeenschap, plus de invoer uit alle derde landen voor de desbetreffende GN-code volgens Eurostat. In dit verband zij opgemerkt dat slechts een van de twee producenten in de Gemeenschap die geen klacht hebben ingediend, verkoopcijfers voor de volledige beoordelingsperiode heeft verstrekt. Daarom werd geen rekening gehouden met de verkoopcijfers van de andere producent, aangezien die alleen voor het onderzoektijdvak werden verstrekt. Dit heeft geen invloed op het algemene beeld aangezien het slechts om een beperkt verkoopvolume ging. Zoals blijkt uit onderstaande tabel daalde het verbruik van het betrokken product en het soortgelijke product in de Gemeenschap in de beoordelingsperiode met 12 %. De vraag bleef stabiel tussen 2003 en 2004, terwijl ze in het onderzoektijdvak met 9 % daalde ten opzichte van het jaar ervoor. 2002 2003 2004 Onderzoektijdvak Verbruik in de Gemeenschap (ton) 83 195 80 697 80 403 73 025 Index 100 97 97 88 4.   Invoer in de Gemeenschap uit de betrokken landen a)   Cumulatie (85) De Commissie is nagegaan of de gevolgen van de invoer van penta van oorsprong uit de Verenigde Staten, China, Oekraïne, Rusland en Turkije overeenkomstig artikel 3, lid 4, van de basisverordening cumulatief moesten worden beoordeeld. Aangezien bij de invoer vanuit Turkije geen dumpingprijzen werden toegepast, moet de procedure worden beëindigd wat de invoer uit dat land betreft. b)   Dumpingmarge en invoervolume (86) De na de uitsluiting van Turkije voor elk van de vier resterende landen vastgestelde gemiddelde dumpingmarge ligt boven de de minimis dumpingmarge als bedoeld in artikel 9, lid 3, van de basisverordening en het volume van de invoer uit al deze landen is niet verwaarloosbaar in de zin van artikel 5, lid 7, van de basisverordening (hun marktaandeel bedroeg in het onderzoektijdvak respectievelijk 1,8 % voor China, 1,5 % voor Rusland, 3,7 % voor Oekraïne en 1,9 % voor de Verenigde Staten). c)   Concurrentievoorwaarden (87) Het invoervolume uit China, Rusland en Oekraïne is gedurende de beoordelingsperiode aanzienlijk toegenomen en de prijsontwikkeling is gelijk met een duidelijke onderbieding van de prijzen van de bedrijfstak van de Gemeenschap. (88) Zoals hierboven is uiteengezet, is vastgesteld dat het uit de betrokken landen ingevoerde betrokken product en het door de bedrijfstak van de Gemeenschap vervaardigde en verkochte soortgelijke product dezelfde fysische, technische en chemische basiskenmerken en hetzelfde eindgebruik hebben. Bovendien worden alle producten via soortgelijke verkoopkanalen aan dezelfde afnemers verkocht, waardoor ze met elkaar concurreren. (89) Bij de invoer uit de Verenigde Staten bleek geen sprake te zijn van onderbieding van de prijzen van de bedrijfstak van de Gemeenschap (zie overweging 141). Het prijsbeleid van de Amerikaanse exporteurs verschilde in feite volledig van dat van de exporteurs uit de andere betrokken landen. De Verenigde Staten slaagde er namelijk in zijn aandeel op de Gemeenschapsmarkt te vergroten met prijzen die hoger lagen dan die van de drie andere landen. De verklaring is dat één Amerikaanse producent/exporteur bijzonder succesvol is geweest in een ander marktsegment, waar hogere prijzen kunnen worden verkregen. Een cumulatieve beoordeling van de invoer uit de Verenigde Staten en de invoer met dumping uit China, Rusland en Oekraïne werd daarom niet passend geacht gezien het verschil in concurrentievoorwaarden tussen de invoer uit de Verenigde Staten en, enerzijds, de invoer tegen dumpingprijzen uit de drie andere betrokken landen en, anderzijds, het soortgelijke product uit de Gemeenschap. (90) Gezien het voorgaande werd geconcludeerd dat was voldaan aan de voorwaarden voor een cumulatieve beoordeling van de invoer van penta van oorsprong uit China, Rusland en Oekraïne. d)   Gecumuleerd volume en marktaandeel (91) Uit Eurostat-gegevens kan worden afgeleid dat het invoervolume uit China, Rusland en Oekraïne aanzienlijk gestegen is, van 1 235 t in 2002 tot 5 136 t gedurende het onderzoektijdvak. Hun gecombineerde marktaandeel is in diezelfde periode continu gestegen van 1 % naar 7 %. Dit terwijl het verbruik terugliep. 2002 2003 2004 Onderzoektijdvak Invoervolume (t) 1 235 3 397 4 752 5 136 Index 100 275 385 416 Marktaandeel 1 % 4 % 6 % 7 % e)   Invoerprijzen en prijsonderbieding (92) De prijsinformatie met betrekking tot de totale invoer uit de drie betrokken landen is afgeleid uit Eurostat-gegevens. Uit de volgende tabel blijkt de ontwikkeling van de gemiddelde prijs bij invoer uit China, Rusland en Oekraïne. Gedurende de beoordelingsperiode daalden deze prijzen met 13 %. 2002 2003 2004 Onderzoektijdvak Invoerprijzen (EUR/t) 1 131 1 032 1 030 988 Index 100 91 91 87 (93) Om na te gaan of er sprake was van onderbieding heeft de Commissie gegevens met betrekking tot het onderzoektijdvak geanalyseerd. Hierbij werd uitgegaan van de verkoopprijzen die de bedrijfstak van de Gemeenschap in rekening bracht aan onafhankelijke afnemers, waar nodig gecorrigeerd naar het niveau af fabriek, dat wil zeggen met uitsluiting van de kosten van het vervoer in de Gemeenschap en na aftrek van kortingen en rabatten. Deze prijzen werden vergeleken met de prijzen van de invoer uit de drie betrokken landen. Aangezien Rusland geen medewerking verleende, werd de gewogen gemiddelde uitvoerprijs voor dat land afgeleid uit Eurostat-gegevens. Voor China en Oekraïne werd een vergelijking gemaakt met de door de meewerkende producenten gehanteerde uitvoerprijzen, zonder kortingen en waar nodig gecorrigeerd tot de cif-prijs, grens Gemeenschap, alsmede gecorrigeerd voor de inklaringskosten en de kosten na invoer. De prijzen werden in beide gevallen representatief geacht aangezien Oekraïne slechts één producent van penta telt, en de uitvoer door de Chinese meewerkende producent ongeveer de helft uitmaakt van de penta die China naar de EG uitvoert. (94) Uit deze vergelijking is gebleken dat de gewogen gemiddelde onderbiedingsmarges gedurende het onderzoektijdvak als volgt waren: 11,3 % voor China, 6,2 % voor Oekraïne en 11,9 % voor Rusland. 5.   Situatie van de bedrijfstak van de Gemeenschap (95) Overeenkomstig artikel 3, lid 5, van de basisverordening omvatte het onderzoek naar de gevolgen van de invoer met dumping voor de bedrijfstak van de Gemeenschap een analyse van alle economische factoren en indicatoren die relevant waren voor de situatie van de bedrijfstak van de Gemeenschap gedurende de beoordelingsperiode. a)   Productie, productiecapaciteit en bezettingsgraad (96) Tussen 2002 en het onderzoektijdvak daalde de productie met 3 %. De stijging in 2004 was het gevolg van de verhoging van de productiecapaciteit door één producent. De ontwikkeling van het productievolume was als volgt: 2002 2003 2004 Onderzoektijdvak Productie (t) 111 665 103 913 115 204 108 309 Index 100 93 103 97 (97) De productiecapaciteit werd vastgesteld op basis van de nominale capaciteit van de productie-eenheden van de bedrijfstak van de Gemeenschap, rekening houdend met productieonderbrekingen. De productiecapaciteit nam in de beoordelingsperiode met 6 % toe. De toename vond hoofdzakelijk in 2004 plaats en was het resultaat van het wegwerken van knelpunten bij één producent en de reorganisatie van de tweede productievestiging van diezelfde producent. (98) Als gevolg van de daling van het productievolume en de lichte stijging van de capaciteit daalde de bezettingsgraad van 95 % in 2002 tot 87 % gedurende het onderzoektijdvak. 2002 2003 2004 Onderzoektijdvak Productiecapaciteit (t) 117 020 119 020 123 987 123 987 Index 100 102 106 106 Bezettingsgraad 95 % 87 % 93 % 87 % b)   Voorraden (99) De voorraden zijn gedurende de beoordelingsperiode meer dan verdubbeld; dat wijst erop dat de bedrijfstak van de Gemeenschap zijn producten steeds moeilijker kan verkopen op de Gemeenschapsmarkt. 2002 2003 2004 Onderzoektijdvak Voorraden (t) 3 178 6 598 6 910 7 122 Index 100 208 217 224 c)   Verkoopvolume, marktaandeel en gemiddelde prijs per eenheid in de Gemeenschap (100) De verkoop van penta door de bedrijfstak van de Gemeenschap aan onafhankelijke afnemers op de Gemeenschapsmarkt is gestaag gedaald, van 64 663 t in 2002 tot 54 543 t gedurende het onderzoektijdvak, dat wil zeggen met 16 %. Het verkoopvolume daalde dus sterker dan het verbruik in de Gemeenschap, dat gedurende dezelfde periode zoals gezegd met 12 % afnam. De bedrijfstak verloor drie procentpunten marktaandeel. Dit daalde van 78 % in 2002 tot 75 % gedurende het onderzoektijdvak. 2002 2003 2004 Onderzoektijdvak Verkoopvolume binnen de EG (t) 64 663 61 308 58 681 54 543 Index 100 95 91 84 Marktaandeel 78 % 76 % 73 % 75 % (101) De gemiddelde verkoopprijs aan onafhankelijke afnemers op de Gemeenschapsmarkt daalde gedurende de beoordelingsperiode met 11 %. Tussen 2002 en 2003 werd een lichte prijsstijging opgetekend, waarna de prijzen opnieuw daalden en een dieptepunt bereikten gedurende het onderzoektijdvak, namelijk 1 040 EUR/t. (102) De prijsdalingen gedurende de beoordelingsperiode moeten worden gezien in het licht van de pogingen van de bedrijfstak van de Gemeenschap om te concurreren met de invoer met dumping. Het huidige prijsniveau is echter onhoudbaar, aangezien de bedrijfstak van de Gemeenschap gedwongen wordt om onder de kostprijs te verkopen om op de markt te blijven. 2002 2003 2004 Onderzoektijdvak Gewogen gemiddelde prijs (EUR/t) 1 163 1 203 1 151 1 040 Index 100 103 99 89 d)   Winstgevendheid en cashflow (103) De winstgevendheid van de bedrijfstak van de Gemeenschap is gedurende de beoordelingsperiode sterk gedaald, van 12,6 % in 2002 tot – 11,5 % gedurende het onderzoektijdvak. In 2004 wist de bedrijfstak van de Gemeenschap nog een kleine winst te maken, maar de situatie sloeg helemaal om gedurende het onderzoektijdvak, toen de bedrijfstak verlies begon te maken. De belangrijkste reden voor deze ontwikkeling is dat de stijging van de grondstofprijzen, en met name die van methanol, dat ongeveer 25 % van de productiekosten uitmaakt, gezien de lage prijs van de invoer uit de betrokken landen niet op de eindgebruiker kon worden afgewenteld. 2002 2003 2004 Onderzoektijdvak Winstmarge vóór belastingen 12,6 % 7,5 % 5,7 % –11,5 % (104) De cashflow verslechterde gedurende de beoordelingsperiode eveneens en volgde de dalende trend van de winstgevendheid. Gedurende het onderzoektijdvak was er zelfs een negatieve cashflow. De daling van het absolute niveau van de negatieve cashflow aan het einde van de periode is te wijten aan de daling van het productie- en verkoopvolume. 2002 2003 2004 Onderzoektijdvak Cashflow (EUR) 16 189 720 9 427 189 4 441 120 –3 012 661 Index 100 58 27 –19 e)   Investeringen, rendement van investeringen en vermogen om kapitaal aan te trekken (105) Op het gebied van investeringen tekende zich gedurende de beoordelingsperiode een positieve trend af. De voornaamste investeringen werden echter in 2003 gedaan, toen de bedrijfstak van de Gemeenschap nog rendabel was. Eén producent werkte een aantal knelpunten weg, een andere moderniseerde zijn productie-uitrusting om aan de milieuvoorschriften te voldoen. 2002 2003 2004 Onderzoektijdvak Investeringen (EUR) 3 756 302 8 483 655 2 956 275 4 394 137 Index 100 226 79 117 (106) Het rendement van investeringen bij de productie en verkoop van het soortgelijke product was negatief gedurende het onderzoektijdvak en daalde aanzienlijk gedurende de beoordelingsperiode, wat de daling van de winstgevendheid weerspiegelt. 2002 2003 2004 Onderzoektijdvak Rendement van investeringen 18,5 % 10,5 % 7,9 % –13,5 % Index 100 57 43 –73 (107) Er waren geen aanwijzingen dat de bedrijfstak van de Gemeenschap, die bestaat uit grote ondernemingen die ook andere producten vervaardigen, problemen ondervond om kapitaal voor zijn activiteiten bijeen te brengen. Daarom werd geconcludeerd dat dat voor de volledige beoordelingsperiode gold. f)   Werkgelegenheid, productiviteit en lonen (108) De ontwikkeling van de werkgelegenheid, de productiviteit en de lonen was als volgt: 2002 2003 2004 Onderzoektijdvak Aantal werknemers 290 296 293 299 Index 100 102 101 103 Productiviteit (t/werknemer) 385 351 393 362 Index 100 91 102 94 Arbeidskosten per werknemer (EUR) 43 379 44 469 46 899 44 921 Index 100 103 108 104 (109) Het aantal werknemers steeg gedurende de beoordelingsperiode met 3 %. Dat was het resultaat van een reorganisatie bij één producent in de Gemeenschap: intern werden meer mensen ingezet voor de productie van penta, maar het totale aantal werknemers van de onderneming bleef gelijk. Als gevolg van de lichte stijging van het aantal werknemers en de dalende productie nam de productiviteit gedurende de beoordelingsperiode af. (110) Het gemiddelde loon per werknemer steeg gedurende de beoordelingsperiode met 4 %; dat is minder dan de stijging van de inflatie in diezelfde periode. g)   Groei (111) Terwijl het verbruik in de Gemeenschap gedurende de beoordelingsperiode met 12 % afnam, daalde het verkoopvolume van de bedrijfstak van de Gemeenschap met 16 %. Tegelijkertijd steeg de invoer uit China, Rusland en Oekraïne met meer dan 300 % en die vanuit de Verenigde Staten met meer dan 700 %. De bedrijfstak van de Gemeenschap verloor marktaandeel; het aandeel van de invoer nam toe. h)   Omvang van de huidige dumpingmarge en herstel van eerdere dumping (112) De dumpingmarges voor China, Rusland, Oekraïne en de Verenigde Staten zijn hierboven gespecificeerd in het deel over dumping. Deze marges zijn duidelijk meer dan de minimis. Bovendien kunnen de gevolgen van de werkelijke dumpingmarge, gezien de omvang van de invoer met dumping en de prijzen van de ingevoerde producten, niet als te verwaarlozen worden beschouwd. (113) De Gemeenschap is niet herstellende van de gevolgen van eerdere dumping of subsidiëring, omdat er niet eerder een onderzoek heeft plaatsgevonden. 6.   Conclusie inzake de schade (114) Uit de analyse van de schade-indicatoren blijkt dat de situatie van de bedrijfstak van de Gemeenschap na 2002 aanzienlijk verslechterd is en een dieptepunt bereikte gedurende het onderzoektijdvak, toen een verlies van 11,5 % werd opgetekend. (115) Terwijl het verbruik gedurende de beoordelingsperiode afnam, daalden de productie in de Gemeenschap en de bezettingsgraad met respectievelijk 3 en 8 %. Het volume van de verkoop op de Gemeenschapsmarkt nam af met 16 % en de waarde met 25 %. Deze ontwikkeling blijkt ook uit de toegenomen voorraden, die gedurende de beoordelingsperiode bijna zijn verdubbeld. Hierdoor is het marktaandeel gedaald van 78 % in 2002 naar 75 % gedurende het onderzoektijdvak. De gemiddelde prijs per eenheid is gedurende de beoordelingsperiode met 11 % gedaald, terwijl de grondstofprijzen in dezelfde periode zijn gestegen. Om niet nog meer marktaandeel te verliezen en de productie draaiende te houden kon de bedrijfstak van de Gemeenschap niet anders dan het prijspeil van de invoer met dumping volgen. Dit heeft geleid tot een scherpe daling van de winstgevendheid gedurende het onderzoektijdvak. (116) Ook de meeste andere schade-indicatoren bevestigen de negatieve situatie van de bedrijfstak van de Gemeenschap. Het rendement van investeringen en de cashflow waren negatief en de productiviteit nam af. De investeringen namen weliswaar toe, maar de investeringen gedurende het onderzoektijdvak — het jaar waarin de bedrijfstak van de Gemeenschap verlies liet optekenen — gingen naar het wegwerken van knelpunten en het moderniseren van machines om aan de milieuvoorschriften te voldoen. Er werd niet in nieuwe productie-uitrusting geïnvesteerd. De lichte stijging van het aantal werknemers was het gevolg van een reorganisatie bij één producent, die evenwel geen nieuw personeel in dienst nam in een verslechterende economische situatie. (117) Gezien het voorgaande kan worden geconcludeerd dat de bedrijfstak van de Gemeenschap aanmerkelijke schade heeft geleden in de zin van artikel 3, lid 6, van de basisverordening. E.   OORZAKELIJK VERBAND 1.   Opmerking vooraf (118) Overeenkomstig artikel 3, leden 6 en 7, van de basisverordening heeft de Commissie onderzocht of de bedrijfstak van de Gemeenschap door de invoer met dumping van het betrokken product uit de betrokken landen zodanige schade heeft geleden dat deze als aanmerkelijk kan worden beschouwd. Andere bekende factoren dan de invoer met dumping waardoor de bedrijfstak van de Gemeenschap terzelfder tijd schade kon hebben geleden, werden eveneens onderzocht, om te voorkomen dat mogelijke schade door deze andere factoren aan de invoer met dumping werd toegeschreven. 2.   Gevolgen van de invoer met dumping (119) Ter herinnering: voor Turkije, dat gedurende het onderzoektijdvak een marktaandeel van 8,6 % had, lag de vastgestelde dumpingmarge onder de de minimis dumpingmarge. Daarom werd de invoer uit Turkije buiten beschouwing gelaten bij de analyse van de gevolgen van de invoer met dumping voor de schade die de bedrijfstak van de Gemeenschap heeft geleden. Het gecombineerde marktaandeel van de vier resterende landen bedroeg gedurende het onderzoektijdvak 9 %. (120) Het volume van de invoer uit China, Rusland en Oekraïne is gedurende de beoordelingsperiode aanzienlijk gestegen, zowel absoluut als qua marktaandeel. Van een bijna verwaarloosbare 1 235 t in 2002 naar 5 136 t gedurende het onderzoektijdvak: dat is een stijging met 316 %. Hun gecombineerde marktaandeel is in dezelfde periode gestegen van 1 % naar 7 %. De gewogen gemiddelde invoerprijzen zijn met 13 % gedaald, wat tot duidelijke onderbieding gedurende het onderzoektijdvak heeft geleid. De aanzienlijke toename van de invoer uit de drie betrokken landen en de groei van hun marktaandeel gedurende de beoordelingsperiode, en dat tegen prijzen die duidelijk onder die van de bedrijfstak van de Gemeenschap bleven, viel in de tijd samen met de duidelijke verslechtering van de algemene financiële situatie van de bedrijfstak van de Gemeenschap. (121) De bedrijfstak van de Gemeenschap heeft aangevoerd dat de markt gezien de aard van het product ernstig verstoord werd door de invoer met dumping, ook al had die maar een klein marktaandeel. Penta is een basisproduct en de laagste prijs die op de markt wordt genoteerd, bepaalt in sterke mate de marktprijs, waaraan de andere producenten zich moeten houden als ze geen bestellingen willen verliezen. Dat blijkt uit de daling van de verkoopprijzen die de bedrijfstak van de Gemeenschap gedurende de beoordelingsperiode hanteerde, terwijl de prijs van de grondstof methanol omhoogschoot. De bedrijfstak van de Gemeenschap houdt vol dat de stijging van de grondstofprijzen gezien de sterke prijsdruk van de invoer met dumping niet op de afnemers kon worden afgewenteld. Daardoor daalden de winstgevendheid, het rendement van de investeringen en de cashflow sterk. (122) Wanneer we de ontwikkeling nader bekijken, blijkt echter dat de aanzienlijke verslechtering van de financiële situatie van de bedrijfstak van de Gemeenschap zich gedurende het onderzoektijdvak voordeed. In de jaren voordien steeg de invoer uit China, Rusland en Oekraïne sterk van 1 235 t in 2002 tot 4 752 t in 2004, dat wil zeggen met 285 %, terwijl de prijzen die deze landen hanteerden in diezelfde periode met 9 % daalden. Deze stijging van de invoer had echter geen dramatische gevolgen voor de situatie van de bedrijfstak van de Gemeenschap: terwijl het verkoopvolume met 9 % en de prijzen met 1 % daalden, bleef de winst in 2004 op een redelijk peil (5,7 %). Gedurende het onderzoektijdvak viel de daling van de verkoop door de bedrijfstak van de Gemeenschap met 7 % samen met de verdere stijging van de invoer uit de betrokken landen met 8 %, een vrij kleine stijging ten opzichte van de stijging in de twee voorgaande jaren. Pas gedurende het onderzoektijdvak zag de bedrijfstak van de Gemeenschap zijn winstgevendheid scherp dalen tot – 11,5 % en ging de financiële situatie er dramatisch op achteruit. (123) Gezien het voorgaande lijkt er voor de volledige beoordelingsperiode een verband te bestaan tussen de ontwikkeling van de invoer met dumping en de schade die de bedrijfstak van de Gemeenschap heeft geleden. De invoer met dumping alleen lijkt echter niet te volstaan als verklaring voor de scherpe daling van de winstgevendheid van de bedrijfstak van de Gemeenschap gedurende het onderzoektijdvak. Daarom kan niet worden geconcludeerd dat de invoer met dumping een doorslaggevende rol heeft gespeeld in de ongunstige situatie van de bedrijfstak van de Gemeenschap, die een dieptepunt heeft bereikt gedurende het onderzoektijdvak. 3.   Gevolgen van andere factoren a)   Daling van het verbruik in de Gemeenschap (124) Het verbruik van penta in de Gemeenschap is gedurende de beoordelingsperiode met 12 % gedaald. Deze dalende trend lijkt verband te houden met de verminderde vraag naar alkydharsen in de verfindustrie, die ongeveer 70 % van het eindgebruik van penta op de Gemeenschapsmarkt voor haar rekening neemt. Bij een bezoek aan een industriële gebruiker van penta — een producent van alkydharsen voor de verfindustrie — is gebleken dat de vraag naar alkyden in de toekomst waarschijnlijk nog sterker zal dalen: in de milieuwetgeving zal worden bepaald dat verf voor de bouw en voor industrieel gebruik minder vluchtige organische stoffen mag bevatten. Aangezien alkydharsen meer van dergelijke stoffen bevatten dan andere technologieën, zullen ze waarschijnlijk minder in verven worden gebruikt. (125) Het verkoopvolume van de bedrijfstak van de Gemeenschap is met 16 % gedaald en het marktaandeel met drie procentpunten, namelijk van 78 % in 2002 tot 75 % gedurende het onderzoektijdvak. Het volume van de invoer uit China, Rusland en Oekraïne is gedurende de beoordelingsperiode met 316 % toegenomen, waardoor het marktaandeel van die landen van 1 % naar 7 % is gestegen. Zij hebben het marktaandeel overgenomen dat de bedrijfstak van de Gemeenschap verloren is. De dalende vraag naar penta in de Gemeenschap verklaart dus op zich niet waarom de situatie van de bedrijfstak van de Gemeenschap gedurende de beoordelingsperiode verslechterd is. (126) De jaarlijkse ontwikkeling van het verbruik toont echter aan dat de daling van het verbruik (met 9 %) tussen 2004 en het onderzoektijdvak veel scherper was dan in de voorgaande jaren. Het verbruik bleef tussen 2003 en 2004 inderdaad stabiel, terwijl tussen 2002 en 2003 een stijging met 3 % werd opgetekend. Aangezien de daling van het verbruik samenvalt met de periode waarin de bedrijfstak van de Gemeenschap verlies begon te maken, kan dus niet worden uitgesloten dat de afnemende vraag naar penta op de Gemeenschapsmarkt een invloed heeft gehad op de ongunstige situatie van de bedrijfstak van de Gemeenschap. b)   Invoer uit andere derde landen (127) De invoer uit andere derde landen (de vijf grootste) was als volgt: 2002 2003 2004 Onderzoektijdvak Chili Volume (t) 1 600 536 1 032 1 384 Index 100 34 65 87 Prijzen (EUR/t) 1 141 1 245 1 128 981 Index 100 109 99 86 India Volume (t) 0 119 390 551 Index 0 100 328 141 Prijzen (EUR/t) 0 1 167 1 085 1 253 Index 0 100 87 84 Taiwan Volume (t) 343 657 1 840 863 Index 100 192 536 252 Prijzen (EUR/t) 1 071 1 060 1 003 1 004 Index 100 99 94 94 Turkije Volume (t) 6 300 7 065 8 957 6 730 Index 100 112 142 107 Prijzen (EUR/t) 1 292 1 339 1 277 1 097 Index 100 104 99 85 Japan Volume (t) 0 20 58 65 Index 0 100 290 112 Prijzen (EUR/t) 0 3 905 3 334 2 731 Index 0 100 85 82 (128) Volgens Eurostat-gegevens en de tijdens het onderzoek verzamelde informatie zijn Chili, India en Taiwan de belangrijkste andere derde landen waaruit penta wordt ingevoerd. Wanneer de invoer uit Turkije bij de invoer uit de andere derde landen wordt opgeteld, is het totale volume van de invoer uit andere derde landen met 12 % gestegen van 8 586 t in 2002 tot 9 636 t gedurende het onderzoektijdvak. Hun gecombineerde marktaandeel is daarmee gestegen van 10 naar 13 %. Het prijspeil van de invoer uit derde landen bleef gedurende de volledige beoordelingsperiode een stuk hoger dan dat van de bedrijfstak van de Gemeenschap. De invoer uit andere derde landen, die moest concurreren met de invoer tegen dumpingprijzen, is er dus in geslaagd zijn marktaandeel met drie procentpunten te verhogen en dat tegen prijzen die hoger lagen dan die van de bedrijfstak van de Gemeenschap. (129) Bij de invoer uit andere derde landen tekende zich wel een andere trend af dan bij de invoer met dumping: de invoer uit andere derde landen bereikte zijn hoogtepunt in 2004 en viel gedurende het onderzoektijdvak — het jaar waarin de bedrijfstak van de Gemeenschap verlies liet optekenen — 22 % terug ten opzichte van het jaar daarvoor. Ook daalde de gemiddelde prijs in die periode met 11 % en zakte het marktaandeel twee procentpunten. Dit lijkt erop te wijzen dat vanaf 2004 ook de producenten in andere derde landen te lijden hadden onder de lage marktprijzen. Hun prijzen bleven niettemin hoger dan die van de bedrijfstak van de Gemeenschap, ook gedurende het onderzoektijdvak. c)   Uitvoerprestaties van de bedrijfstak van de Gemeenschap (130) Er werd ook nagegaan of de uitvoer door de bedrijfstak van de Gemeenschap naar niet-EG-landen kan hebben bijgedragen tot de gedurende de beoordelingsperiode geleden schade. De uitvoer naar onafhankelijke afnemers in niet-EG-landen vertegenwoordigde gedurende de beoordelingsperiode bijna de helft van de verkoop van het soortgelijke product door de bedrijfstak van de Gemeenschap. Het uitvoervolume steeg met 3 % tussen 2002 en het onderzoektijdvak, terwijl de gemiddelde uitvoerprijzen met 7 % daalden. 2002 2003 2004 Onderzoektijdvak Verkoopvolume op niet-EG-markten (t) 44 333 35 376 46 460 45 587 Index 100 80 105 103 Gemiddelde verkoopprijzen op niet-EG-markten (EUR/t) 1 034 1 090 1 001 958 Index 100 105 97 93 (131) Ook al nam het volume van de uitvoer licht toe, het feit dat de gemiddelde uitvoerprijzen gedurende het onderzoektijdvak lager waren dan de gemiddelde verkoopprijzen op de Gemeenschapsmarkt en bovendien onder de productiekostprijs per eenheid lagen, heeft zeker negatieve gevolgen gehad voor de algemene financiële situatie van de bedrijfstak van de Gemeenschap, ook al heeft dat geen rechtstreekse gevolgen voor de winstgevendheid op de Gemeenschapsmarkt. Daarom kan niet worden uitgesloten dat de schade die de bedrijfstak van de Gemeenschap heeft geleden indirect ook is veroorzaakt door de negatieve ontwikkeling van de winstgevendheid op de uitvoermarkten, aangezien dit bijvoorbeeld gevolgen zou hebben gehad voor het vermogen van de bedrijfstak van de Gemeenschap om nieuwe investeringen te doen of nieuw personeel aan te werven. d)   Andere producenten in de Gemeenschap (132) De producent in de Gemeenschap die geen klacht heeft ingediend en gegevens voor de volledige betrokken periode heeft verstrekt, heeft zijn verkoopvolume nog sterker zien dalen dan dat van de bedrijfstak van de Gemeenschap. Hij lijkt zich dan ook in een vergelijkbare situatie te bevinden als de klagende producenten in de Gemeenschap. Het is dus duidelijk dat deze producent niet heeft bijgedragen aan de schade die de bedrijfstak van de Gemeenschap heeft geleden. e)   Stijging van de grondstofprijzen (133) De prijs van de voornaamste grondstof, methanol, is gedurende de beoordelingsperiode sterk gestegen. Volgens statistische gegevens op de website van Methanex, ’s werelds grootste methanolproducent en -handelaar, is de Europese contractprijs gestegen van 125 EUR/t in januari 2002 naar 235 EUR/t in december 2005. Dit heeft bijgedragen aan de stijging van de productiekosten per eenheid met 10 % gedurende de beoordelingsperiode en vervolgens aan de daling van de winstgevendheid, gezien de daling van de verkoopprijs per eenheid met 13 % gedurende dezelfde periode. (134) Men kan niet zeggen dat de stijgende grondstofprijzen op zich schadelijke gevolgen hebben gehad voor de bedrijfstak van de Gemeenschap. De daling van de winstgevendheid was veeleer toe te schrijven aan het feit dat de producenten in de Gemeenschap deze hogere grondstofprijzen wegens het lage prijspeil op de Gemeenschapsmarkt niet op hun afnemers hebben kunnen afwentelen door hun verkoopprijs te verhogen. Terwijl de methanolprijs gedurende de beoordelingsperiode met 88 % steeg, was dat gedurende het onderzoektijdvak maar 2 %. De marktprijs van penta mag dan gedurende het onderzoektijdvak wel laag geweest zijn, de gelijktijdige prijsontwikkeling van de voornaamste grondstof, methanol, verklaart niet waarom de bedrijfstak van de Gemeenschap gedurende het onderzoektijdvak zoveel verlies begon te maken. 4.   Conclusie betreffende het oorzakelijk verband (135) Uit de beschikbare gegevens blijkt dat de invoer met dumping uit China, Rusland en Oekraïne de prijzen van de bedrijfstak van de Gemeenschap onder druk heeft gezet, zelfs met een klein marktaandeel. Na een gedetailleerde analyse kan echter geen duidelijk oorzakelijk verband worden gelegd tussen de verslechtering van de financiële situatie van de bedrijfstak van de Gemeenschap en de ontwikkeling van de invoer met dumping. (136) De verslechtering van de winstgevendheid en de algemene financiële situatie van de bedrijfstak van de Gemeenschap vond plaats tussen 2004 en het onderzoektijdvak, toen het volume van de invoer met dumping slechts met 8 % toenam in vergelijking met de stijging van 285 % gedurende de voorgaande drie jaar, toen de bedrijfstak van de Gemeenschap nog winst maakte. Bovendien viel de daling van de vraag naar penta op de Gemeenschapsmarkt samen met de verslechtering van de financiële situatie van de bedrijfstak van de Gemeenschap. De prijsstijging van de voornaamste grondstof, methanol, was gedurende het onderzoektijdvak veel minder uitgesproken dan tijdens de voorgaande jaren en verklaart dus niet de plotse en dramatische daling van de winstgevendheid gedurende het onderzoektijdvak. (137) Het feit dat de bedrijfstak van de Gemeenschap bijna de helft van zijn productie uitvoert tegen prijzen die onder de kostprijs liggen, moet worden gezien als een factor die heeft bijgedragen aan de algemene negatieve situatie van de bedrijfstak van de Gemeenschap, ook al heeft dat geen rechtstreekse invloed op de winstgevendheid op de Gemeenschapsmarkt. (138) Bijgevolg kan niet worden geconcludeerd dat de invoer met dumping op zich aanmerkelijke schade heeft veroorzaakt. Onderzoek van andere factoren overeenkomstig artikel 3, lid 7, van de basisverordening heeft namelijk aangetoond dat de schade ook kan worden toegeschreven aan de daling van het verbruik, de uitvoerprestaties van de bedrijfstak van de Gemeenschap en de invoer uit andere derde landen. 5.   Invoer uit de Verenigde Staten (139) Het volume van de invoer uit de Verenigde Staten is gestegen van 169 t in 2002 naar 1 355 t gedurende het onderzoektijdvak. Daardoor is het marktaandeel van de Verenigde Staten in diezelfde periode toegenomen van 0,2 % tot 1,9 %. (140) De gemiddelde invoerprijzen uit de Verenigde Staten namen gedurende de beoordelingsperiode af, maar ze bleven hoger dan de prijzen die door producenten in China, Rusland en Oekraïne werden gehanteerd. 2002 2003 2004 Onderzoektijdvak Invoerprijzen (EUR/t) 1 935 2 212 1 251 1 244 Index 100 114 65 64 (141) De prijsonderbieding werd vastgesteld zoals beschreven in overweging 93. De gewogen gemiddelde onderbiedingsmarge voor de Verenigde Staten bedroeg – 19,5 % gedurende het onderzoektijdvak, dat wil zeggen dat de gemiddelde invoerprijs aanzienlijk hoger lag dan de prijs die door de bedrijfstak van de Gemeenschap op de Gemeenschapsmarkt werd gehanteerd. Zoals hieronder wordt uitgelegd, heeft de invoer uit de Verenigde Staten de prijzen ook niet doen dalen. (142) Terwijl de invoer uit de Verenigde Staten toenam, zag de bedrijfstak van de Gemeenschap gedurende het onderzoektijdvak onder meer zijn verkoop, zijn marktaandeel en zijn prijzen dalen, wat geleid heeft tot de conclusie in overweging 117 dat de bedrijfstak van de Gemeenschap aanmerkelijke schade had geleden. Opgemerkt zij echter dat de prijzen van de invoer uit de Verenigde Staten niet lager waren dan die van de bedrijfstak van de Gemeenschap, maar juist aanzienlijk hoger waren dan de prijzen van de bedrijfstak van de Gemeenschap. Daarnaast werd ook een vergelijking gemaakt tussen de prijs van de invoer uit de Verenigde Staten en de niet-schadelijke prijs van het soortgelijke product dat door de bedrijfstak van de Gemeenschap op de Gemeenschapsmarkt werd verkocht. De niet-schadelijke prijs werd verkregen door de verkoopprijs van de bedrijfstak van de Gemeenschap zodanig te corrigeren dat deze een winstmarge inhield die de bedrijfstak van de Gemeenschap kon verwachten als er geen schadelijke dumping plaatsvond. Uit deze vergelijking bleek dat het niveau van prijsbederf minimaal was. Daarom wordt geoordeeld dat deze invoer niet heeft bijgedragen tot de schade die de bedrijfstak van de Gemeenschap heeft geleden. F.   BEËINDIGING VAN DE PROCEDURE (143) Aangezien er geen duidelijk oorzakelijk verband bestaat tussen de invoer met dumping en de schade die de bedrijfstak van de Gemeenschap heeft geleden, moet de antidumpingprocedure overeenkomstig artikel 9, leden 2 en 3, van de basisverordening worden beëindigd. (144) De indiener van de klacht en alle andere belanghebbenden werden in kennis gesteld van de voornaamste feiten en overwegingen op grond waarvan de Commissie voornemens is deze procedure te beëindigen. Vervolgens hebben de indieners van de klacht hun mening te kennen gegeven, maar deze was niet van die aard dat ze tot herziening van de bovenvermelde conclusies noopte, BESLUIT: Artikel 1 De antidumpingprocedure betreffende de invoer van pentaerytritol, met GN-code 2905 42 00, van oorsprong uit de Verenigde Staten van Amerika, de Volksrepubliek China, Oekraïne, Rusland en Turkije wordt hierbij beëindigd. Artikel 2 Dit besluit treedt in werking op de dag volgende op die van zijn bekendmaking in het Publicatieblad van de Europese Unie . Gedaan te Brussel, 3 april 2007. Voor de Commissie Peter MANDELSON Lid van de Commissie ( 1 ) PB L 56 van 6.3.1996, blz. 1 . Verordening laatstelijk gewijzigd bij Verordening (EG) Nr. 2117/2005 ( PB L 340 van 23.12.2005, blz. 17 ). ( 2 ) PB C 11 van 17.1.2006, blz. 4 .",
  "source": "EUR LEX"
}