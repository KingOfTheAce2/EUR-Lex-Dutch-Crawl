{
  "url": "http://www.w3.org/1999/xhtml\">",
  "content": "L_2003275NL.01003201.xml 25.10.2003 NL Publicatieblad van de Europese Unie L 275/32 RICHTLĲN 2003/87/EG VAN HET EUROPEES PARLEMENT EN DE RAAD van 13 oktober 2003 tot vaststelling van een regeling voor de handel in broeikasgasemissierechten binnen de Gemeenschap en tot wĳziging van Richtlĳn 96/61/EG van de Raad (Voor de EER relevante tekst) HET EUROPEES PARLEMENT EN DE RAAD VAN DE EUROPESE UNIE, Gelet op het Verdrag tot oprichting van de Europese Gemeenschap, en met name artikel 175, lid 1, Gezien het voorstel van de Commissie ( 1 ) , Gezien het advies van het Europees Economisch en Sociaal Comité ( 2 ) , Gezien het advies van het Comité van de Regio's ( 3 ) , Handelend volgens de procedure van artikel 251 van het Verdrag ( 4 ) , Overwegende hetgeen volgt: (1) Het groenboek over de handel in broeikasgasemissierechten binnen de Europese Unie heeft in geheel Europa een discussie op gang gebracht over de geschiktheid en de eventuele werking van handel in broeikasgasemissierechten binnen de Europese Unie. In het Europees Programma inzake klimaatverandering worden communautaire beleidslĳnen en maatregelen overwogen die berusten op een proces waarbĳ veel belanghebbenden betrokken zĳn, waaronder een regeling voor handel in broeikasgasemissierechten in de Gemeenschap („de Gemeenschapsregeling”), die op het groenboek gebaseerd is. In zĳn conclusies van 8 maart 2001 erkent de Raad het bĳzondere belang van het Programma inzake klimaatverandering en het werk dat op het groenboek gebaseerd is, en onderstreept hĳ de dringende noodzaak van concrete acties op communautair niveau. (2) In het zesde milieuactieprogramma van de Gemeenschap, vastgesteld bĳ Beschikking nr. 1600/2002/EG van het Europees Parlement en de Raad ( 5 ) , wordt klimaatverandering aangemerkt als een prioriteit waarvoor maatregelen moeten worden genomen en wordt voorzien in de invoering van een voor de gehele Gemeenschap geldende regeling voor de handel in emissierechten voor 2005. In dit programma wordt erkend dat de Gemeenschap gehouden is in de periode van 2008 tot en met 2012 8 % minder broeikasgassen uit te stoten dan in 1990, en dat, op de langere termĳn, de mondiale emissies van broeikasgassen ten opzichte van 1990 met circa 70 % moeten worden verminderd. (3) Het uiteindelĳke doel van het Raamverdrag van de Verenigde Naties inzake klimaatverandering, goedgekeurd bĳ Besluit 94/69/EG van de Raad van 15 december 1993 betreffende het sluiten van het Raamverdrag van de Verenigde Naties inzake klimaatverandering ( 6 ) , is het bewerkstelligen van een stabilisering van de concentraties van broeikasgassen in de atmosfeer op een niveau waarop gevaarlĳke antropogene verstoring van het klimaatsysteem wordt voorkomen. (4) Het Protocol van Kyoto, goedgekeurd bĳ Beschikking 2002/358/EG van de Raad van 25 april 2002 betreffende de goedkeuring, namens de Europese Gemeenschap, van het Protocol van Kyoto bĳ het Raamverdrag van de Verenigde Naties inzake klimaatverandering en de gezamenlĳke nakoming van de in dat kader aangegane verplichtingen ( 7 ) , zal, zodra het in werking is getreden, de Gemeenschap en haar lidstaten ertoe verplichten hun gezamenlĳke antropogene emissies van de in bĳlage A bĳ het protocol genoemde broeikasgassen in de periode van 2008 tot en met 2012 ten opzichte van 1990 met 8 % te verlagen. (5) De Gemeenschap en haar lidstaten zĳn overeengekomen gezamenlĳk aan hun verplichtingen uit hoofde van het Protocol van Kyoto betreffende de reductie van de antropogene broeikasgasemissies te voldoen, overeenkomstig Beschikking 2002/358/EG. De richtlĳn draagt ertoe bĳ dat de Europese Gemeenschap en haar lidstaten door middel van een efficiënte Europese markt voor broeikasgasemissierechten doeltreffender en met een zo gering mogelĳke teruggang van de economische ontwikkeling en de werkgelegenheid aan hun verplichtingen voldoen. (6) Beschikking 93/389/EEG van de Raad van 24 juni 1993 inzake een bewakingssysteem voor de uitstoot van CO 2 en andere broeikasgassen ( 8 ) voorziet in een systeem voor de bewaking van de broeikasgasemissies en de evaluatie van de vorderingen die worden gemaakt met de nakoming van de met betrekking tot deze emissies aangegane verplichtingen. Met dit systeem zullen de lidstaten de totale hoeveelheid van toe te wĳzen rechten kunnen vaststellen. (7) Gemeenschapsbepalingen inzake de toewĳzing van emissierechten door de lidstaten zĳn noodzakelĳk om de eenheid van de interne markt te helpen bewaren en concurrentieverstoring te voorkomen. (8) Bĳ de toewĳzing van rechten dienen de lidstaten rekening te houden met de mogelĳkheden om de uitstoot als gevolg van industriële activiteiten te verminderen. (9) De lidstaten kunnen bepalen dat zĳ aan personen voor geannuleerde emissierechten slechts emissierechten voor een periode van vĳf jaar — te beginnen in 2008 — toekennen die overeenkomen met de emissiereducties welke die personen op het nationale grondgebied hebben bereikt tĳdens een periode van drie jaar, te beginnen in 2005. (10) Met ingang van de bedoelde periode van vĳf jaar moet bĳ overdrachten van emissierechten naar een andere lidstaat een daarmee overeenstemmende aanpassing van de overeenkomstig het Protocol van Kyoto toegewezen hoeveelheid plaatsvinden. (11) De lidstaten dienen ervoor te zorgen dat exploitanten van bepaalde activiteiten een vergunning voor broeikasgasemissies bezitten en hun emissies van in verband met deze activiteiten gespecificeerde broeikasgassen bewaken en rapporteren. (12) De lidstaten dienen regels vast te stellen inzake de sancties die van toepassing zĳn op schendingen van de bepalingen van deze richtlĳn en zorgen ervoor dat zĳ worden toegepast. De sancties moeten doeltreffend, evenredig en afschrikkend zĳn. (13) Ter wille van de transparantie heeft het publiek toegang tot informatie over de toewĳzing van emissierechten en de resultaten van de emissiebewaking, slechts onder voorbehoud van de beperkingen opgenomen in Richtlĳn 2003/4/EG van het Europees Parlement en van de Raad van 28 januari 2003 inzake de vrĳe toegang tot milieu-informatie ( 9 ) . (14) De lidstaten behoren een verslag in te dienen over de uitvoering van deze richtlĳn, dat wordt opgesteld op basis van Richtlĳn 91/692/EEG van de Raad van 23 december 1991 tot standaardisering en rationalisering van de verslagen over de toepassing van bepaalde richtlĳnen op milieugebied ( 10 ) . (15) Bĳ de opneming van verdere installaties in de Gemeenschapsregeling worden de bepalingen van deze richtlĳn in acht genomen. Daarbĳ kan het toepassingsgebied van de Gemeenschapsregeling worden uitgebreid met emissies van andere broeikasgassen dan kooldioxide, o.a. van de aluminium- en de chemische sector. (16) De bepalingen van deze richtlĳn beletten de lidstaten niet om nationale handelsregelingen te handhaven of in te voeren voor het reguleren van de emissie van broeikasgassen uit andere dan de in bĳlage I genoemde of in de Gemeenschapsregeling opgenomen activiteiten, of van installaties die tĳdelĳk uitgesloten zĳn van de Gemeenschapsregeling. (17) De lidstaten kunnen deelnemen aan internationale emissierechtenhandel als partĳen bĳ het Protocol van Kyoto met iedere andere in bĳlage B bĳ het protocol genoemde partĳ. (18) Een koppeling tussen de Gemeenschapsregeling en regelingen voor de handel in broeikasgasemissierechten in derde landen zal leiden tot een hogere kosteneffectiviteit van de verwezenlĳking van de communautaire doelstelling van emissiereductie die is vastgelegd in Besluit 2002/358/EG over de gezamenlĳke nakoming van de verplichtingen. (19) Op projecten gebaseerde mechanismen — waaronder gemeenschappelĳke uitvoering (JI) en het mechanisme voor schone ontwikkeling (CDM) — zĳn belangrĳk om de doelstellingen van reductie van de wereldwĳde broeikasgasemissies en verbetering van de kosteneffectieve werking van de Gemeenschapsregeling te bereiken. Overeenkomstig de desbetreffende bepalingen van het Protocol van Kyoto en de Akkoorden van Marrakesj dient het gebruik van deze mechanismen een aanvulling te vormen op het binnenlandse optreden, zodat het binnenlandse optreden een aanzienlĳk aandeel zal hebben in de geleverde inspanning. (20) Met deze richtlĳn wordt beoogd het gebruik te bevorderen van energiezuiniger technologieën, waaronder warmtekrachtkoppeling, waarmee de uitstoot per eenheid output wordt verminderd, terwĳl de toekomstige richtlĳn van het Europees Parlement en de Raad inzake de bevordering van warmtekrachtkoppeling op basis van vraag naar nuttige warmte binnen de interne energiemarkt in het bĳzonder de warmtekrachtkoppeling zal bevorderen. (21) Richtlĳn 96/61/EG van de Raad van 24 september 1996 inzake geïntegreerde preventie en bestrĳding van verontreiniging ( 11 ) geeft een algemene kaderregeling inzake de preventie en bestrĳding van verontreiniging, waarbinnen vergunningen voor broeikasgasemissies kunnen worden verleend. Richtlĳn 96/61/EG dient aldus te worden gewĳzigd, dat er geen emissiegrenswaarden worden vastgesteld voor de directe broeikasgasemissies van een installatie die onder deze richtlĳn valt, en dat de lidstaten ervoor kunnen kiezen om geen voorschriften inzake energie-efficiëntie op te leggen voor verbrandingsinstallaties en andere installaties die ter plaatse kooldioxide uitstoten, onverminderd andere eisen uit hoofde van Richtlĳn 96/61/EG. (22) Deze richtlĳn is verenigbaar met het Raamverdrag van de Verenigde Naties inzake klimaatverandering en het Protocol van Kyoto. Zĳ zal worden geëvalueerd in het licht van de ontwikkelingen op dit gebied en om rekening te houden met de bĳ de uitvoering opgedane ervaring en de met de bewaking van de broeikasgasemissies gemaakte vorderingen. (23) De handel in emissierechten zou deel moeten uitmaken van een alomvattend, samenhangend pakket van beleidslĳnen en maatregelen die door de lidstaten en op Gemeenschapsniveau worden uitgevoerd. Onverminderd de artikelen 87 en 88 van het Verdrag kunnen de lidstaten, wanneer activiteiten onder de Gemeenschapsregeling vallen, rekening houden met de gevolgen van regulerende, fiscale en andere beleidsmaatregelen waarmee dezelfde doelstellingen worden nagestreefd. Bĳ de evaluatie van de richtlĳn, zal worden nagegaan in hoeverre deze doelstellingen zĳn bereikt. (24) Belastingheffing kan een nationaal beleidsinstrument zĳn om de emissies van tĳdelĳk uitgesloten installaties te beperken. (25) Er zouden door de lidstaten en op Gemeenschapsniveau beleidslĳnen en maatregelen moeten worden uitgevoerd in alle economische sectoren, en niet alleen in de sectoren industrie en energie, teneinde substantiële emissiereducties te bewerkstelligen. De Commissie dient met name beleidslĳnen en maatregelen op Gemeenschapsniveau in overweging te nemen die ervoor zorgen dat de vervoerssector er substantieel toe bĳdraagt dat de Gemeenschap en haar lidstaten aan hun in het Protocol van Kyoto omschreven verplichtingen inzake klimaatverandering voldoen. (26) Ondanks de rĳk geschakeerde mogelĳkheden die marktgerichte mechanismen bieden, moet de EU-strategie voor het tegengaan van klimaatverandering berusten op een evenwicht tussen de regeling voor de handel in emissierechten en andere communautaire, nationale en internationale maatregelen. (27) Deze richtlĳn eerbiedigt de grondrechten en neemt de beginselen in acht die met name in het Handvest van de grondrechten van de Europese Unie zĳn erkend. (28) De voor de uitvoering van deze richtlĳn vereiste maatregelen moeten worden vastgesteld overeenkomstig Besluit 1999/468/EG van de Raad van 28 juni 1999 tot vaststelling van de voorwaarden voor de uitoefening van de aan de Commissie verleende uitvoeringsbevoegdheden ( 12 ) . (29) De in bĳlage III vermelde criteria (1), (5) en (7) mogen niet via de comitologieprocedure worden gewĳzigd. Wĳzigingen die betrekking hebben op perioden na 2012 mogen alleen overeenkomstig de medebeslissingsprocedure worden vastgesteld. (30) Aangezien de doelstelling van het voorgestelde optreden, namelĳk de invoering van een Gemeenschapsregeling, niet voldoende kan worden verwezenlĳkt door de individuele lidstaten, en derhalve vanwege de omvang en de gevolgen van het voorgestelde optreden beter op Gemeenschapsniveau kan worden verwezenlĳkt, kan de Gemeenschap, overeenkomstig artikel 5 van het EG-Verdrag, maatregelen vaststellen. Overeenkomstig het evenredigheidsbeginsel dat in dat artikel is opgenomen gaat deze richtlĳn niet verder dan hetgeen noodzakelĳk is om de genoemde doelstelling te bereiken, HEBBEN DE VOLGENDE RICHTLĲN VASTGESTELD: Artikel 1 Onderwerp Bĳ deze richtlĳn wordt een Gemeenschapsregeling vastgesteld voor de handel in broeikasgasemissierechten, hierna „de Gemeenschapsregeling” genoemd, teneinde de emissies van broeikasgassen op een kosteneffectieve en economisch efficiënte wĳze te verminderen. Artikel 2 Toepassingsgebied 1.   Deze richtlĳn is van toepassing op emissies uit de in bĳlage I genoemde activiteiten en de in bĳlage II genoemde broeikasgassen. 2.   Deze richtlĳn is van toepassing onverminderd eventuele uit Richtlĳn 96/61/EG voortvloeiende voorschriften. Artikel 3 Definities In deze richtlĳn wordt verstaan onder: a) „emissierecht”: overeenkomstig de bepalingen van deze richtlĳn overdraagbaar recht om, uitsluitend teneinde aan de eisen van deze richtlĳn te voldoen, gedurende een bepaalde periode één ton kooldioxide-equivalent uit te stoten; b) „emissie”: emissie van broeikasgassen in de atmosfeer door in een installatie aanwezige bronnen; c) „broeikasgassen”: de in bĳlage II genoemde gassen; d) „vergunning voor broeikasgasemissies”: overeenkomstig de artikelen 5 en 6 verleende vergunning; e) „installatie”: vaste technische eenheid waarin één of meer van de in bĳlage I genoemde activiteiten plaatsvinden alsmede andere, daarmee rechtstreeks samenhangende activiteiten plaatsvinden, die technisch in verband staan met de op die plaats ten uitvoer gebrachte activiteiten en gevolgen kunnen hebben voor de emissies en de verontreiniging; f) „exploitant”: persoon die een installatie exploiteert of beheert, indien de nationale wetgeving daarin voorziet, aan wie de economische beschikkingsmacht over de technische werking is overgedragen; g) „persoon”: natuurlĳke persoon of rechtspersoon; h) „nieuwkomer”: installatie waar een of meer van de in bĳlage I genoemde activiteiten plaatsvinden, die een vergunning dan wel de bĳstelling van een vergunning voor broeikasgasemissies wegens een verandering in de aard of de werking van de installatie of wegens een uitbreiding van de installatie heeft verkregen nadat het nationale toewĳzingsplan aan de Commissie is meegedeeld; i) „het publiek”: een of meer personen en, overeenkomstig de nationale wetgeving of het gebruik, verenigingen, organisaties of groepen personen; j) „ton kooldioxide-equivalent”: een metrische ton kooldioxide (CO 2 ) of een hoeveelheid van een van de andere in bĳlage II genoemde broeikasgassen met een gelĳkwaardig aardopwarmingsvermogen. Artikel 4 Vergunningen voor broeikasgasemissies De lidstaten dragen er zorg voor dat vanaf 1 januari 2005 geen installatie een in bĳlage I genoemde activiteit verricht welke een voor die activiteit gespecificeerde emissie tot gevolg heeft, tenzĳ haar exploitant in het bezit is van een door een bevoegde autoriteit overeenkomstig de artikelen 5 en 6 verleende vergunning, of de installatie uit hoofde van artikel 27 tĳdelĳk is uitgesloten van de regeling voor de handel in broeikasgasemissierechten van de Gemeenschap. Artikel 5 Aanvragen van vergunningen voor broeikasgasemissies Een tot de bevoegde autoriteit gerichte aanvraag van een vergunning voor broeikasgasemissies omvat een beschrĳving van: a) de installatie en haar activiteiten, met inbegrip van de gebruikte technologie; b) de grondstoffen en hulpstoffen waarvan het gebruik waarschĳnlĳk tot emissies van in bĳlage I genoemde gassen zal leiden; c) de bronnen van de in bĳlage I genoemde emissies van gassen uit de installatie; en d) de maatregelen die zĳn voorgenomen om de emissies van gassen in het milieu te bewaken en te rapporteren, in overeenstemming met de overeenkomstig artikel 14 vastgestelde richtsnoeren. De aanvraag omvat tevens een niet-technische samenvatting van de in de eerste alinea bedoelde gegevens. Artikel 6 Voorwaarden voor en inhoud van de vergunning voor broeikasgasemissies 1.   De bevoegde autoriteit verleent een vergunning waarin toestemming wordt verleend broeikasgassen uit de gehele installatie of een deel daarvan uit te stoten, indien zĳ ervan overtuigd is dat de exploitant in staat is de emissies te bewaken en te rapporteren. Een vergunning voor broeikasgasemissies kan betrekking hebben op een of meer installaties op dezelfde plaats die door dezelfde exploitant wordt geëxploiteerd. 2.   Vergunningen voor broeikasgasemissies bevatten: a) de naam en het adres van de exploitant; b) een beschrĳving van de activiteiten en de emissies uit de installatie; c) de bewakingsvoorschriften, met vermelding van de bewakingsmethode en de frequentie; d) de rapportagevoorschriften, en e) de verplichting binnen vier maanden na het einde van elk kalenderjaar een hoeveelheid emissierechten in te leveren die gelĳk is aan de totale emissies van de installatie voor dat jaar, als geverifieerd overeenkomstig artikel 15. Artikel 7 Wĳzigingen in installaties De exploitant stelt de bevoegde autoriteit in kennis van voorgenomen wĳzigingen in de aard of de werking, en van voorgenomen uitbreidingen van de installatie, waarvoor een aanpassing van de vergunning vereist kan zĳn. Zo nodig stelt de bevoegde autoriteit de vergunning bĳ. Bĳ een verandering in de identiteit van de exploitant van de installatie past de bevoegde autoriteit de vergunning aan door vermelding van de naam en het adres van de nieuwe exploitant. Artikel 8 Coördinatie met Richtlĳn 96/61/EG De lidstaten treffen de nodige maatregelen om ervoor te zorgen dat, wanneer installaties activiteiten verrichten die in bĳlage I bĳ Richtlĳn 96/61/EG zĳn vermeld, de voorwaarden voor en de procedure voor het verlenen van een vergunning voor broeikasgasemissies worden gecoördineerd met die voor de in die richtlĳn bepaalde vergunning. De in de artikelen 5, 6 en 7 vastgestelde eisen kunnen worden opgenomen in de in Richtlĳn 96/61/EG vastgelegde procedure of procedures. Artikel 9 Nationaal toewĳzingsplan 1.   Voor elke in artikel 11, leden 1 en 2, bedoelde termĳn stelt elke lidstaat een nationaal plan op, waarin de totale hoeveelheid emissierechten wordt vermeld die hĳ voornemens is voor die periode toe te wĳzen, alsmede de manier waarop hĳ voornemens is deze rechten toe te wĳzen. Het plan wordt gebaseerd op objectieve en transparante criteria, waaronder de in bĳlage III genoemde, waarbĳ terdege rekening wordt gehouden met reacties vanuit het publiek. De Commissie geeft onverminderd het Verdrag uiterlĳk 31 december 2003 richtsnoeren voor de toepassing van de in bĳlag III genoemde criteria. Voor de in artikel 11, lid 1, bedoelde periode wordt het plan uiterlĳk op 31 maart 2004 gepubliceerd en aan de Commissie en de overige lidstaten meegedeeld. Voor latere perioden wordt het plan ten minste achttien maanden voor de aanvang van de betrokken periode gepubliceerd en aan de Commissie en de andere lidstaten meegedeeld. 2.   De nationale toewĳzingsplannen worden bestudeerd door het in artikel 23, lid 1, bedoelde comité. 3.   Binnen drie maanden nadat een lidstaat uit hoofde van lid 1 een nationaal toewĳzingsplan heeft meegedeeld, kan de Commissie het plan of een deel daarvan verwerpen als het niet met de in bĳlage III genoemde criteria of met artikel 10 verenigbaar is. De lidstaten nemen pas een besluit krachtens artikel 11, lid 1, of lid 2, wanneer de voorgestelde wĳzigingen door de Commissie zĳn aanvaard. Een besluit tot verwerping wordt door de Commissie gemotiveerd. Artikel 10 Toewĳzingsmethode Voor de periode van drie jaar die ingaat op 1 januari 2005 wĳzen de lidstaten ten minste 95 % van de emissierechten kosteloos toe. Voor de periode van vĳf jaar die ingaat op 1 januari 2008 wĳzen de lidstaten ten minste 90 % van de emissierechten kosteloos toe. Artikel 11 Toewĳzing en verlening van emissierechten 1.   Voor de periode van drie jaar die ingaat op 1 januari 2005 neemt iedere lidstaat een besluit over de totale hoeveelheid emissierechten die hĳ voor die periode zal toewĳzen en over de toewĳzing van die emissierechten aan de exploitant van elke installatie. Dit besluit wordt ten minste drie maanden voor het begin van die periode genomen en is gebaseerd op het nationale toewĳzingsplan dat is opgesteld ingevolge artikel 9 en in overeenstemming met artikel 10, met inachtneming van de opmerkingen van het publiek. 2.   Voor de periode van vĳf jaar die ingaat op 1 januari 2008 en voor elke volgende periode van vĳf jaar neemt iedere lidstaat een besluit over de totale hoeveelheid emissierechten die hĳ voor die periode zal toewĳzen en leidt hĳ het proces van toewĳzing van die emissierechten aan de exploitant van elke installatie in. Het besluit wordt ten minste twaalf maanden voor het begin van die periode genomen en is gebaseerd op het toewĳzingsplan van de lidstaat dat is opgesteld ingevolge artikel 9 en in overeenstemming met artikel 10, met inachtneming van de opmerkingen van het publiek. 3.   Krachtens lid 1 of lid 2 genomen besluiten zĳn in overeenstemming met de voorschriften van het Verdrag, in het bĳzonder de artikelen 87 en 88. Bĳ hun besluit over de toewĳzing houden de lidstaten rekening met de noodzaak emissierechten beschikbaar te houden voor nieuwkomers. 4.   De bevoegde autoriteit verleent elk jaar uiterlĳk op 28 februari van dat jaar voor de in lid 1 of 2 bedoelde periode een percentage van de totale hoeveelheid emissierechten. Artikel 12 Overdracht, inlevering en annulering van rechten 1.   De lidstaten dragen er zorg voor dat emissierechten kunnen worden overgedragen tussen a) personen binnen de Gemeenschap; b) personen in de Gemeenschap en personen in derde landen, waar zulke emissierechten worden erkend volgens de procedure van artikel 25, zonder andere beperkingen dan de bĳ of krachtens deze richtlĳn vastgestelde beperkingen. 2.   De lidstaten dragen er zorg voor, dat de door een bevoegde autoriteit van een andere lidstaat verleende rechten als geldig worden erkend voor de nakoming van de verplichtingen van een exploitant ingevolge lid 3. 3.   De lidstaten dragen er zorg voor dat de exploitant van iedere installatie uiterlĳk 30 april van ieder jaar een hoeveelheid emissierechten inlevert die gelĳk is aan de totale emissies van die installatie gedurende het voorgaande kalenderjaar, als geverifieerd overeenkomstig artikel 15, en dat die rechten vervolgens worden geannuleerd. 4.   De lidstaten nemen de nodige maatregelen om er zorg voor te dragen dat emissierechten te allen tĳde worden geannuleerd op verzoek van de persoon die de rechten in zĳn bezit heeft. Artikel 13 Geldigheid van emissierechten 1.   Emissierechten zĳn geldig voor de emissies in de in artikel 11, lid 1 of lid 2, bedoelde periode waarvoor zĳ zĳn verleend. 2.   Vier maanden na het begin van de eerste periode van vĳf jaar, bedoeld in artikel 11, lid 2, worden emissierechten die niet meer geldig zĳn en niet overeenkomstig artikel 12, lid 3, zĳn ingeleverd en geannuleerd, door de bevoegde autoriteit geannuleerd. De lidstaten kunnen personen emissierechten verlenen voor de lopende periode ter vervanging van emissierechten die zĳ bezaten en welke krachtens de eerste alinea zĳn geannuleerd. 3.   Vier maanden na het begin van elke volgende periode van vĳf jaar als bedoeld in artikel 11, lid 2, worden emissierechten die niet meer geldig zĳn en niet overeenkomstig artikel 12, lid 3, zĳn ingeleverd en geannuleerd, door de bevoegde autoriteit geannuleerd. De lidstaten verlenen personen emissierechten voor de lopende termĳn ter vervanging van emissierechten die zĳ bezaten en welke krachtens de eerste alinea zĳn geannuleerd. Artikel 14 Richtsnoeren voor emissiebewaking en -rapportage 1.   De Commissie stelt uiterlĳk 30 september 2003 volgens de in artikel 23, lid 2, bedoelde procedure richtsnoeren vast voor de bewaking van en rapportage over emissies uit de in bĳlage I genoemde activiteiten van voor die activiteiten gespecificeerde broeikasgassen. De richtsnoeren worden gebaseerd op de in bĳlage IV vermelde beginselen voor de bewaking en rapportage. 2.   De lidstaten dragen er zorg voor dat de emissies worden bewaakt volgens de richtsnoeren. 3.   De lidstaten dragen er zorg voor dat iedere exploitant van een installatie over de emissies van de installatie in elk kalenderjaar na afloop van dat jaar overeenkomstig de richtsnoeren verslag uitbrengt aan de bevoegde autoriteit. Artikel 15 Verificatie De lidstaten dragen er zorg voor dat de door de exploitanten overeenkomstig artikel 14, lid 3, ingediende verslagen worden geverifieerd volgens de in bĳlage V vermelde criteria en dat de bevoegde autoriteit daarvan in kennis wordt gesteld. De lidstaten dragen er zorg voor dat een exploitant wiens verslag over de emissies tĳdens het voorgaande jaar uiterlĳk 31 maart van het lopende jaar niet is geverifieerd als bevredigend overeenkomstig de in bĳlage V genoemde criteria, geen emissierechten meer mag overdragen, totdat een verslag van die exploitant als bevredigend is geverifieerd. Artikel 16 Sancties 1.   De lidstaten stellen de regels vast inzake de sancties die van toepassing zĳn op schendingen van de ter uitvoering van deze richtlĳn vastgestelde nationale bepalingen en nemen de nodige maatregelen om de toepassing van die sancties te verzekeren. De aldus vastgestelde sancties moeten doeltreffend, evenredig en afschrikkend zĳn. De lidstaten delen die bepalingen uiterlĳk 31 december 2003 aan de Commissie mede en melden onverwĳld eventuele wĳzigingen daarvan. 2.   De lidstaten dragen er zorg voor dat de namen worden bekendgemaakt van de exploitanten die zich niet houden aan de voorschriften van artikel 12, lid 3, inzake het inleveren van voldoende emissierechten. 3.   De lidstaten dragen er zorg voor dat een boete wegens overmatige emissie wordt opgelegd aan elke exploitant die uiterlĳk 30 april van elk jaar niet voldoende emissierechten heeft ingeleverd ter dekking van zĳn emissies in het voorgaande jaar. De boete wegens overmatige emissie bedraagt 100 EUR voor elke ton door de installatie uitgestoten kooldioxide-equivalent waarvoor de exploitant geen emissierechten heeft ingeleverd. De betaling van de boete wegens overmatige emissie ontslaat de exploitant niet van de verplichting, bĳ de inlevering van emissierechten in verband met het volgende kalenderjaar een hoeveelheid emissierechten in te leveren die gelĳk is aan die emissieoverschrĳding. 4.   In de periode van drie jaar die ingaat op 1 januari 2005 leggen de lidstaten een lagere boete wegens overmatige emissie op; deze bedraagt 40 EUR voor elke ton door de installatie uitgestoten kooldioxide-equivalent waarvoor de exploitant geen emissierechten heeft ingeleverd. De betaling van de boete wegens overmatige emissie ontslaat de exploitant niet van de verplichting, bĳ de inlevering van emissierechten in verband met het volgende kalenderjaar een hoeveelheid emissierechten in te leveren die gelĳk is aan die emissieoverschrĳding. Artikel 17 Toegang tot informatie De besluiten tot toewĳzing van emissierechten en de krachtens de vergunning voor broeikasgasemissies vereiste emissieverslagen welke in het bezit zĳn van de bevoegde autoriteit worden voor het publiek beschikbaar gesteld, behoudens de in artikel 3, lid 3, en artikel 4 van Richtlĳn 2003/4/EG vastgelegde beperkingen. Artikel 18 Bevoegde autoriteit De lidstaten zorgen voor de nodige administratieve regelingen, met inbegrip van de aanwĳzing van de passende bevoegde autoriteit of autoriteiten, voor de uitvoering van deze richtlĳn. Wanneer meer dan één bevoegde autoriteit wordt aangewezen, moet het werk van die autoriteiten uit hoofde van deze richtlĳn worden gecoördineerd. Artikel 19 Registers 1.   De lidstaten dragen er zorg voor dat een register wordt aangelegd en bĳgehouden teneinde te zorgen voor de nauwkeurige registratie van de verlening, het bezit en de overdracht en annulering van emissierechten. De lidstaten kunnen hun registers in een geconsolideerd systeem samen met een of meer andere lidstaten bĳhouden. 2.   Elke persoon kan emissierechten bezitten. De registers zĳn toegankelĳk voor het publiek en bevatten afzonderlĳke rekeningen voor de registratie van de emissierechten die iedere persoon bezit aan wie of van wie emissierechten worden verleend of overgedragen. 3.   Voor de uitvoering van deze richtlĳn stelt de Commissie volgens de in artikel 23, lid 2, bedoelde procedure een verordening vast inzake een gestandaardiseerd en beveiligd stelsel van registers in de vorm van elektronische gegevensbanken, die gemeenschappelĳke gegevens bevatten om de verlening, het bezit, de overdracht en de annulering van emissierechten te volgen, om voor toegang van het publiek en de nodige geheimhouding te zorgen en om te waarborgen dat er geen overdrachten geschieden die met uit het Protocol van Kyoto voortvloeiende verplichtingen onverenigbaar zĳn. Artikel 20 Centrale administrateur 1.   De Commissie benoemt een centrale administrateur voor het bĳhouden van een onafhankelĳk transactielogboek waarin de verlening, het bezit, de overdracht en de annulering van emissierechten worden vastgelegd. 2.   De centrale administrateur oefent via het onafhankelĳke transactielogboek een geautomatiseerde controle uit op elke transactie in de registers om te verzekeren dat er bĳ de verlening, de overdracht en de annulering van emissierechten geen onregelmatigheden geschieden. 3.   Wanneer bĳ de geautomatiseerde controle onregelmatigheden worden vastgesteld, stelt de centrale administrateur de betrokken lidstaat of lidstaten daarvan in kennis, welke de betrokken transactie en alle verdere transacties in verband met de betrokken emissierechten niet registreren voordat de onregelmatigheden zĳn opgelost. Artikel 21 Rapportage door de lidstaten 1.   De lidstaten brengen bĳ de Commissie elk jaar verslag uit over de toepassing van deze richtlĳn. In dit verslag wordt bĳzondere aandacht besteed aan de regelingen voor de toewĳzing van emissierechten, het functioneren van de nationale registers, de toepassing van richtsnoeren voor bewaking en rapportage, de verificatie en aangelegenheden die verband houden met de naleving van de richtlĳn en de fiscale behandeling van emissierechten, indien van toepassing. Het eerste verslag wordt uiterlĳk 30 juni 2005 aan de Commissie toegezonden. Het verslag wordt opgesteld aan de hand van een vragenlĳst of een ontwerp dat door de Commissie is uitgewerkt volgens de procedure van artikel 6 van Richtlĳn 91/692/EEG. De vragenlĳst of het kader wordt ten minste zes maanden voor de uiterste termĳn voor het inzenden van het eerste verslag aan de lidstaten toegezonden. 2.   De Commissie publiceert op basis van de in lid 1 bedoelde verslagen binnen drie maanden na ontvangst van de verslagen van de lidstaten een verslag over de toepassing van deze richtlĳn. 3.   De Commissie organiseert tussen de bevoegde autoriteiten van de lidstaten een uitwisseling van gegevens betreffende ontwikkelingen in verband met vraagstukken betreffende de toewĳzing van emissierechten, het functioneren van de registers, de bewaking, de rapportage, de verificatie en de naleving. Artikel 22 Wĳzigingen van bĳlage III De Commissie kan bĳlage III, met uitzondering van de criteria (1), (5) en (7), voor de periode van 2008 tot en met 2012 volgens de in artikel 23, lid 2, bedoelde procedure wĳzigen op grond van de in artikel 21 bedoelde verslagen en de ervaring die met de toepassing van deze richtlĳn is opgedaan. Artikel 23 Comité 1.   De Commissie wordt bĳgestaan door het bĳ artikel 8 van Beschikking 93/389/EEG ingestelde comité. 2.   Wanneer naar dit lid wordt verwezen, zĳn de artikelen 5 en 7 van Besluit 1999/468/EG van toepassing, met inachtneming van artikel 8 van dat besluit. De in artikel 5, lid 6, van Besluit 1999/468/EG bedoelde termĳn wordt gesteld op drie maanden. 3.   Het comité stelt zĳn reglement van orde vast. Artikel 24 Procedures voor de unilaterale opneming van verdere activiteiten en gassen 1.   Vanaf 2008 mogen de lidstaten handel in emissierechten overeenkomstig deze richtlĳn toepassen op in bĳlage I niet genoemde activiteiten, installaties en broeikasgassen, op voorwaarde dat de opneming van dergelĳke activiteiten, installaties en broeikasgassen door de Commissie wordt goedgekeurd volgens de procedure van artikel 23, lid 2, met inachtneming van alle relevante criteria, in het bĳzonder de effecten op de interne markt, mogelĳke concurrentieverstoringen, de milieu-integriteit van de regeling en de betrouwbaarheid van het geplande bewakings- en rapportagesysteem. Met ingang van 2005 kunnen de lidstaten emissierechtenhandel op dezelfde voorwaarden toestaan voor installaties die de in bĳlage I genoemde activiteiten verrichten waarvan de capaciteit onder de aldaar genoemde drempelwaarden ligt. 2.   Toewĳzingen aan installaties die dergelĳke activiteiten verrichten worden gespecificeerd in het in artikel 9 bedoelde nationale toewĳzingsplan. 3.   De Commissie kan volgens de procedure van artikel 23, lid 2, op eigen initiatief bewakings- en rapportagerichtsnoeren vaststellen, of doet zulks op verzoek van een lidstaat, voor in bĳlage I niet genoemde emissies, installaties en broeikasgassen, indien de bewaking van en de rapportage over deze emissies met voldoende nauwkeurigheid kan geschieden. 4.   Indien zulke maatregelen worden ingevoerd, wordt bĳ evaluaties krachtens artikel 30 ook beoordeeld of bĳlage I zodanig moet worden gewĳzigd dat de emissies van die activiteiten in de gehele Gemeenschap onder een geharmoniseerde regeling vallen. Artikel 25 Koppelingen met andere regelingen voor de handel in broeikasgasemissies 1.   Er zouden overeenkomstig artikel 300 van het Verdrag overeenkomsten moeten worden gesloten met de in bĳlage B bĳ het protocol van Kyoto genoemde derde landen die het protocol hebben bekrachtigd om te zorgen voor de wederzĳdse erkenning van emissierechten op grond van de Gemeenschapsregeling en andere regelingen voor de handel in emissierechten voor broeikasgassen. 2.   Wanneer een overeenkomst als bedoeld in lid 1 is gesloten, stelt de Commissie volgens de in artikel 23, lid 2, bedoelde procedure de nodige bepalingen in verband met de wederzĳdse erkenning van emissierechten op. Artikel 26 Wĳziging van Richtlĳn 96/61/EG Aan lid 3 van artikel 9 van Richtlĳn 96/61/EG worden de volgende alinea's toegevoegd: „Wanneer broeikasgasemissies uit een installatie in bĳlage I bĳ Richtlĳn 2003/87/EG van het Europees Parlement en de Raad van 13 oktober 2003 tot vaststelling van een regeling voor de handel in broeikasgasemissierechten binnen de Gemeenschap en tot wĳziging van Richtlĳn 96/61/EG van de Raad ( 13 ) in verband met een in die installatie verrichte activiteit worden vermeld, omvat de vergunning geen emissiegrenswaarde voor directe emissies van dat gas, tenzĳ zulks noodzakelĳk is om te verzekeren dat er geen significante plaatselĳke verontreiniging wordt veroorzaakt. Wat betreft de in bĳlage I van Richtlĳn 2003/87/EG genoemde activiteiten kunnen de lidstaten ervoor kiezen om geen voorschriften inzake energie-efficiëntie op te leggen voor verbrandingseenheden en andere eenheden die ter plaatse kooldioxide uitstoten. Zo nodig wĳzigen de bevoegde autoriteiten de vergunning op gepaste wĳze. De drie voorgaande alinea's zĳn niet van toepassing op installaties die overeenkomstig artikel 27 van Richtlĳn 2003/87/EG tĳdelĳk zĳn uitgesloten van de Gemeenschapsregeling voor de handel in broeikasgasemissierechten. Artikel 27 Tĳdelĳke uitsluiting van bepaalde installaties 1.   De lidstaten kunnen de Commissie verzoeken installaties tĳdelĳk buiten de Gemeenschapsregeling te houden tot en met uiterlĳk 31 december 2007. Een dergelĳk verzoek bevat een lĳst van alle betrokken installaties en wordt bekendgemaakt. 2.   Als de Commissie, na eventuele reacties van het publiek op dit verzoek in overweging te hebben genomen, volgens de procedure van artikel 23, lid 2, besluit dat de betrokken installaties: a) als gevolg van nationale beleidsmaatregelen hun emissies evenveel zullen beperken als wanneer deze richtlĳn op hen van toepassing zou zĳn; b) onderworpen zĳn aan voorschriften inzake bewaking, rapportage en verificatie die gelĳkwaardig zĳn aan die welke uit hoofde van de artikelen 14 en 15 worden opgelegd, en c) onderworpen zĳn aan sancties die ten minste gelĳkwaardig zĳn aan de in artikel 16, leden 1 en 4, bedoelde sancties in geval van het niet voldoen aan de nationale voorschriften; bepaalt zĳ dat die installaties tĳdelĳk buiten de Gemeenschapsregeling blĳven. Er dient te worden gewaarborgd dat er geen verstoring van de interne markt optreedt. Artikel 28 Pooling 1.   De lidstaten kunnen de exploitanten van installaties die een van de in bĳlage I genoemde activiteiten verrichten, toestaan voor de in artikel 11, lid 1, bedoelde periode en/of de in artikel 11, lid 2, bedoelde eerste periode van vĳf jaar een pool van installaties van dezelfde activiteit te vormen overeenkomstig de leden 2 tot en met 6 van onderhavig artikel. 2.   Exploitanten die een in bĳlage I genoemde activiteit verrichten en een pool wensen te vormen dienen daartoe bĳ de bevoegde autoriteit een verzoek in waarin zĳ vermelden met welke installaties en voor welke periode zĳ wensen te poolen, en aantonen dat een trustee in staat zal zĳn de in de leden 3 en 4 bedoelde verplichtingen te vervullen. 3.   Exploitanten die een pool wensen te vormen, benoemen een trustee: a) aan wie, in afwĳking van artikel 11 de totale hoeveelheid emissierechten, berekend per installatie van de betrokken exploitanten, wordt verleend; b) aan wie, in afwĳking van artikel 6, lid 2, punt e), en artikel 12, lid 3, de verantwoordelĳkheid wordt verleend een hoeveelheid emissierechten in te leveren die gelĳk is aan de totale emissies van de installaties in de pool; en c) aan wie de bevoegdheid wordt ontzegd om nog langer emissierechten over te dragen, indien het verslag van een exploitant niet als bevredigend is geverifieerd overeenkomstig artikel 15, tweede alinea. 4.   In afwĳking van artikel 16, leden 2, 3 en 4, zĳn de sancties voor het schenden van het voorschrift om voldoende emissierechten in te leveren ter dekking van de totale emissie van de installaties in de pool van toepassing op de trustee. 5.   Een lidstaat die toestemming wil geven tot de vorming van een of meer pools, dient het in lid 2 bedoelde verzoek in bĳ de Commissie. Onverminderd het Verdrag kan de Commissie binnen drie maanden na ontvangst een verzoek afwĳzen dat niet aan de bepalingen van deze richtlĳn voldoet. Een besluit van die strekking wordt met redenen omkleed. Wordt een verzoek afgewezen, dan mag de lidstaat slechts toestemming tot de vorming van de pool verlenen indien de voorgestelde wĳzigingen door de Commissie worden aanvaard. 6.   Indien de trustee de in lid 4 bedoelde sanctiebepalingen niet naleeft, is iedere exploitant van een installatie in de pool aansprakelĳk krachtens artikel 12, lid 3, en artikel 16 voor de emissies van zĳn eigen installatie. Artikel 29 Overmacht 1.   Tĳdens de in artikel 11, lid 1, bedoelde periode kunnen de lidstaten de Commissie verzoeken om toestemming voor het verlenen van extra rechten aan bepaalde installaties op grond van overmacht. De Commissie bepaalt of overmacht is aangetoond, en geeft, indien dat het geval is, toestemming voor het verlenen van extra, niet-overdraagbare rechten door die lidstaat aan de exploitanten van die installaties. 2.   Onverminderd het Verdrag stelt de Commissie uiterlĳk op 31 december 2003 richtsnoeren op waarin zĳ omschrĳft onder welke voorwaarden er van aangetoonde overmacht sprake is. Artikel 30 Evaluatie en verdere ontwikkeling 1.   Uitgaande van de bĳ de bewaking van broeikasgasemissies gemaakte vorderingen kan de Commissie uiterlĳk 31 december 2004 een voorstel aan het Europees Parlement en de Raad voorleggen om bĳlage I aldus te wĳzigen dat deze ook andere activiteiten en emissies van andere in bĳlage II genoemde broeikasgassen omvat. 2.   Uitgaande van de ervaring met de toepassing van deze richtlĳn en de bĳ de bewaking van broeikasgasemissies gemaakte vorderingen en in het licht van de ontwikkelingen in internationaal verband stelt de Commissie een verslag op over de toepassing van deze richtlĳn, waarin zĳ het volgende beoordeelt: a) hoe en of bĳlage I dient te worden gewĳzigd om andere relevante sectoren, o.a. de chemische, de aluminium- en de vervoerssector, activiteiten en de emissies van andere in bĳlage II vermelde broeikasgassen op te nemen, met het oogmerk de economische efficiëntie van de regeling verder te vergroten; b) de verhouding tussen de handel in emissierechten binnen de Gemeenschap en de in 2008 beginnende internationale handel in emissierechten; c) verdere harmonisatie van de toewĳzingsmethode, met inbegrip van het veilen van rechten voor de periode na 2012, en van de criteria voor nationale toewĳzingsplannen, bedoeld in bĳlage III; d) of kredieten van projectmechanismen kunnen worden gebruikt; e) de verhouding van de handel in emissierechten tot andere beleidslĳnen en -maatregelen die op nationaal en communautair vlak worden uitgevoerd, daaronder begrepen belastingmaatregelen die dezelfde doeleinden nastreven; f) of het passend is dat er één enkel communautair register is; en g) de hoogte van de boetes wegens overmatige emissie, waarbĳ zĳ onder meer rekening houdt met de inflatie, en h) de werking van de markt van de emissierechten, waarbĳ in het bĳzonder alle mogelĳke verstoringen van de markt worden behandeld; i) hoe de Gemeenschapsregeling moet worden aangepast aan de uitgebreide Europese Unie; j) pooling; k) of het praktisch uitvoerbaar is communautaire benchmarks te ontwikkelen als basis voor de toewĳzing, rekening houdende met de beste beschikbare technieken en een kosten-batenanalyse. De Commissie dient dat verslag uiterlĳk 30 juni 2006 bĳ het Europees Parlement en de Raad in, zo nodig vergezeld van voorstellen. 3.   Het koppelen van de projectgebonden mechanismen, waaronder de gemeenschappelĳke uitvoering (JI) en het mechanisme voor schone ontwikkeling (CDM), aan de Gemeenschapsregeling is wenselĳk en belangrĳk om de doelstellingen van reductie van de wereldwĳde broeikasemissies en verbetering van de kosteneffectieve werking van de Gemeenschapsregeling te bereiken. Daarom zullen de emissiekredieten van de projectgebonden mechanismen worden erkend voor gebruik in deze regeling met inachtneming van de regels die door het Europees Parlement en de Raad op voorstel van de Commissie worden vastgesteld en die in 2005 van toepassing zouden moeten zĳn naast de Gemeenschapsregeling. Het gebruik van deze mechanismen moet overeenkomstig de desbetreffende bepalingen van het Protocol van Kyoto en de Akkoorden van Marrakesj een aanvulling vormen op het binnenlandse optreden. Artikel 31 Uitvoering 1.   De lidstaten doen de nodige wettelĳke en bestuursrechtelĳke bepalingen in werking treden om uiterlĳk 31 december 2003 aan deze richtlĳn te voldoen. Zĳ stellen de Commissie daarvan onverwĳld in kennis. De Commissie stelt de andere lidstaten van deze wettelĳke en bestuursrechtelĳke bepalingen in kennis. Wanneer de lidstaten deze bepalingen aannemen, wordt in die bepalingen zelf of bĳ de officiële bekendmaking daarvan naar deze richtlĳn verwezen. De regels voor deze verwĳzing worden vastgesteld door de lidstaten. 2.   De lidstaten delen de Commissie de tekst van de bepalingen van intern recht mee die zĳ op het onder deze richtlĳn vallende gebied vaststellen. De Commissie stelt de andere lidstaten daarvan in kennis. Artikel 32 Inwerkingtreding Deze richtlĳn treedt in werking op de dag van haar bekendmaking in het Publicatieblad van de Europese Unie . Artikel 33 Adressaten Deze richtlĳn is gericht tot de lidstaten. Gedaan te Luxemburg, 13 oktober 2003. Voor het Europees Parlement De voorzitter P. COX Voor de Raad De voorzitter G. ALEMANNO ( 1 ) PB C 75 E van 26.3.2002, blz.33 . ( 2 ) PB C 221 van 17.9.2002, blz. 27 . ( 3 ) PB C 192 van 12.8.2002, blz. 59 . ( 4 ) Advies van het Europees Parlement van 10 oktober 2002 (nog niet bekendgemaakt in het Publicatieblad), gemeenschappelĳk standpunt van de Raad van 18 maart 2003 ( PB C 125 E van 27.5.2003, blz. 72 ), besluit van het Europees Parlement van 2 juli 2003 (nog niet bekendgemaakt in het Publicatieblad) en besluit van de Raad van 22 juli 2003. ( 5 ) PB L 242 van 10.9.2002, blz. 1 . ( 6 ) PB L 33 van 7.2.1994, blz. 11 . ( 7 ) PB L 130 van 15.5.2002, blz. 1 . ( 8 ) PB L 167 van 9.7.1993, blz. 31 . Beschikking als gewĳzigd bĳ Beschikking 1999/296/EG ( PB L 117 van 5.5.1999, blz. 35 ). ( 9 ) PB L 41 van 14.2.2003, blz. 26 . ( 10 ) PB L 377 van 31.12.1991, blz. 48 . ( 11 ) PB L 257 van 10.10.1996, blz. 26 . ( 12 ) PB L 184 van 17.7.1999, blz. 23 . BĲLAGE I CATEGORIEËN ACTIVITEITEN, BEDOELD IN ARTIKEL 2, LID 1, DE ARTIKELEN 3 EN 4, ARTIKEL 14, LID 1, ARTIKEL 28 EN ARTIKEL 30 1. Installaties of delen van installaties, gebruikt voor onderzoek, ontwikkeling en beproeving van nieuwe producten en processen, vallen niet onder deze richtlĳn. 2. De onderstaande grenswaarden hebben over het algemeen betrekking op productie of productiecapaciteit. Wanneer een exploitant verscheidene activiteiten verricht die in dezelfde installatie of op hetzelfde bedrĳfsterrein onder dezelfde subrubriek vallen, worden de capaciteiten van dergelĳke activiteiten bĳ elkaar opgeteld. Activiteiten Broeikasgassen Energieactiviteiten Verbrandingsinstallaties met een nominaal thermisch ingangsvermogen van meer dan 20 MW (met uitzondering van installaties voor het verbranden van gevaarlijke afvalstoffen of stadsafval) Kooldioxide Aardolieraffinaderijen Kooldioxide Cokesfabrieken Kooldioxide Productie en verwerking van ferrometalen Roost- of sinterinstallaties voor metaalerts (waaronder sulfide-erts) Kooldioxide Installaties voor de vervaardiging van ruwijzer of staal (primaire of secundaire smelting) inclusief continugieten, met een capaciteit van meer dan 2,5 ton per uur Kooldioxide Delfstoffenindustrie Installaties voor de vervaardiging van cementklinkers in draaiovens met een productiecapaciteit van meer dan 500 ton per dag of de bereiding van kalk in draaiovens met een productiecapaciteit van meer dan 50 ton per dag, dan wel in andere ovens met een productiecapaciteit van meer dan 50 ton per dag. Kooldioxide Installaties voor de vervaardiging van glas, inclusief glasvezel, met een smeltcapaciteit van meer dan 20 ton per dag. Kooldioxide Installaties voor de vervaardiging van ceramische producten door vuren, in het bijzonder dakpannen, bakstenen, vuurvaste stenen, tegels, aardewerk of porselein, met een productiecapaciteit van meer dan 75 ton per dag en/of met een ovencapaciteit van meer dan 4 m 3 en met een zetdichtheid per oven van meer dan 300 kg/m 3 . Kooldioxide Overige activiteiten Industriële installaties voor de vervaardiging van a) pulp uit hout of andere vezelhoudende materialen Kooldioxide b) papier en karton met een productiecapaciteit van meer dan 20 ton per dag Kooldioxide BĲLAGE II BROEIKASGASSEN, BEDOELD IN DE ARTIKELEN 3 EN 30 Kooldioxide (CO 2 ) Methaan (CH 4 ) Distikstofoxide (N 2 O) Onvolledig gehalogeneerde fluorkoolwaterstoffen (HFK's) Perfluorkoolwaterstoffen (PFK's) Zwavelhexafluoride (SF 6 ) BĲLAGE III CRITERIA VOOR NATIONALE TOEWĲZINGSPLANNEN, BEDOELD IN DE ARTIKELEN 9, 22 EN 30 1. De totale hoeveelheid voor de betrokken periode toe te wĳzen emissierechten moet enerzĳds overeenstemmen met de verplichtingen van de lidstaat om de emissies te beperken overeenkomstig Beschikking 2002/358/EG en het Protocol van Kyoto, met inachtneming van het aandeel in de totale emissies dat deze vertegenwoordigen in vergelĳking met de emissies uit bronnen die niet onder deze richtlĳn en het nationale energiebeleid vallen en moeten anderzĳds overeenstemmen met het nationaal programma inzake klimaatverandering. De totale hoeveelheid toe te wĳzen emissierechten mag niet groter zĳn dan de hoeveelheid die waarschĳnlĳk nodig is voor de strikte toepassing van de in deze bĳlage vermelde criteria. Vóór 2008 moet de hoeveelheid in overeenstemming zĳn met een ontwikkeling waarmee elke lidstaat zĳn streefdoel uit hoofde van Beschikking 2002/358/EG en het Protocol van Kyoto kan halen of overtreffen. 2. De totale hoeveelheid toe te wĳzen emissierechten moet overeenstemmen met evaluaties die overeenkomstig Beschikking 93/389/EEG zĳn gemaakt van de feitelĳke en de te verwachten vorderingen bĳ het realiseren van de bĳdragen van de lidstaten aan de communautaire verplichtingen. 3. De hoeveelheden toe te wĳzen emissierechten moeten overeenstemmen met de mogelĳkheden, waaronder de technologische mogelĳkheden, van de door deze regeling bestreken activiteiten om de emissies terug te dringen. De lidstaten kunnen hun verdeling van emissierechten baseren op de gemiddelde emissies van broeikasgassen per product bĳ elke activiteit en de haalbare vooruitgang bĳ elke activiteit. 4. Het plan moet in overeenstemming zĳn met andere wetgevende instrumenten en beleidsinstrumenten van de Gemeenschap. Er moet rekening worden gehouden met de onvermĳdelĳke toename van emissies als gevolg van nieuwe wettelĳke eisen. 5. Het plan mag geen zodanig onderscheid maken tussen ondernemingen of sectoren dat bepaalde ondernemingen of activiteiten onrechtmatig worden bevoordeeld, in overeenstemming met de bepalingen van het Verdrag, in het bĳzonder de artikelen 87 en 88. 6. Het plan moet informatie bevatten over de manier waarop nieuwkomers aan de Gemeenschapsregeling in de betrokken lidstaat kunnen gaan deelnemen. 7. Het plan kan rekening houden met vroegtĳdige maatregelen en bevat informatie over de manier waarop vroegtĳdige maatregelen in aanmerking worden genomen. De lidstaten mogen bĳ de ontwikkeling van hun nationale toewĳzingsplannen gebruik maken van aan referentiedocumenten over de beste beschikbare technieken ontleende benchmarks, en vroegtĳdige maatregelen kunnen in die benchmarks worden verwerkt. 8. Het plan bevat informatie over de manier waarop rekening wordt gehouden met schone technologie, waaronder energie-efficiënte technologieën. 9. Het plan moet bepalingen bevatten inzake opmerkingen door het publiek, alsmede informatie over de regelingen die moeten waarborgen dat er terdege met die opmerkingen rekening wordt gehouden alvorens een besluit over de toewĳzing van emissierechten wordt genomen. 10. Het plan moet een lĳst bevatten van de installaties die in deze richtlĳn worden opgenomen met de hoeveelheden emissierechten bestemd om te worden toegewezen aan ieder van hen. 11. Het plan kan informatie bevatten over de manier waarop rekening wordt gehouden met het bestaan van concurrentie uit derde landen of uit entiteiten buiten de Unie. BĲLAGE IV BEGINSELEN VOOR DE BEWAKING EN RAPPORTAGE, BEDOELD IN ARTIKEL 14, LID 1 Bewaking van kooldioxide-emissies De emissies moeten door middel van berekeningen of metingen worden bewaakt. Berekeningen De emissies worden met behulp van de volgende formule berekend: Activiteitsgegevens × emissiefactor × oxidatiefactor Activiteitsgegevens (gebruikte brandstof, productieomvang enz.) worden bewaakt op basis van toevoergegevens of metingen. Er worden geaccepteerde emissiefactoren gebruikt. Voor de activiteit specifieke emissiefactoren zĳn voor alle brandstoffen aanvaardbaar. Default-factoren zĳn aanvaardbaar voor alle brandstoffen, behalve niet-commerciële (afvalbrandstoffen zoals banden en industriële procesgassen). Laagspecifieke defaults voor steenkool, en voor de EU of het producentland specifieke defaults voor aardgas worden verder uitgewerkt. IPCC-defaults zĳn voor raffinaderĳproducten aanvaardbaar. De emissiefactor voor biomassa is nul. Als de emissiefactor geen rekening houdt met het feit dat een deel van de koolstof niet wordt geoxideerd, wordt een oxidatiefactor gebruikt. Als voor de activiteit specifieke emissiefactoren zĳn berekend die al rekening houden met oxidatie, behoeft geen oxidatiefactor te worden toegepast. Er worden default-oxidatiefactoren overeenkomstig Richtlĳn 96/61/EEG gebruikt, tenzĳ de exploitant kan aantonen, dat voor de activiteit specifieke factoren nauwkeuriger zĳn. Voor elke activiteit, elke installatie en elke brandstof wordt een afzonderlĳke berekening gemaakt. Metingen Bĳ de meting van de emissies wordt gebruik gemaakt van genormaliseerde of aanvaarde methoden en het resultaat moet worden bevestigd door een ondersteunende emissieberekening. Bewaking van de emissies van andere broeikasgassen Er moeten genormaliseerde of aanvaarde methoden worden gebruikt die door de Commissie in samenwerking met alle belanghebbenden worden ontwikkeld en volgens de in artikel 23, lid 2, bedoelde procedure worden goedgekeurd. Emissierapportage Elke exploitant neemt in zĳn verslag over een installatie de onderstaande informatie op. A. Gegevens ter identificatie van de installatie, waaronder: — naam van de installatie; — adres van de installatie, met postcode en land; — soort en aantal van de activiteiten als bedoeld in bĳlage I, die in de installatie worden verricht; — adres, telefoon-, fax- en e-mailgegevens van een contactpersoon, en — naam van de eigenaar van de installatie en van een eventuele moedermaatschappĳ. B. Voor elke in bĳlage I genoemde activiteit die wordt verricht op het terrein waarvoor de emissies worden berekend: — activiteitsgegevens; — emissiefactoren; — oxidatiefactoren; — totale emissies; en — onzekerheid. C. Voor elke in bĳlage I genoemde activiteit die wordt verricht op het terrein waarvoor de emissies worden gemeten: — totale emissies; — informatie over de betrouwbaarheid van de meetmethoden, en — onzekerheid. D. Voor de emissies als gevolg van verbranding ten behoeve van energieproductie wordt in het verslag ook de oxidatiefactor vermeld, tenzĳ bĳ de uitwerking van een voor de activiteit specifieke emissiefactor al met de oxidatie rekening is gehouden. De lidstaten treffen de nodige maatregelen om de rapportagevoorschriften te coördineren met eventuele reeds bestaande rapportagevoorschriften, teneinde het bedrĳfsleven in dit opzicht zo veel mogelĳk werk te besparen. BĲLAGE V CRITERIA VOOR DE VERIFICATIE, BEDOELD IN ARTIKEL 15 Algemene beginselen 1. De emissies van elke in bĳlage I genoemde activiteit moeten aan een verificatie worden onderworpen. 2. Bĳ het verificatieproces moeten het verslag uit hoofde van artikel 14, lid 3, en de bewaking tĳdens het voorafgaande jaar worden bezien. Hierbĳ wordt gekeken naar de betrouwbaarheid, de geloofwaardigheid en de nauwkeurigheid van de bewakingssystemen en de gerapporteerde gegevens, en naar informatie inzake de emissies, in het bĳzonder: a) de gerapporteerde activiteitsgegevens en daarmee verband houdende metingen en berekeningen; b) de keuze en het gebruik van emissiefactoren; c) de berekeningen die leiden tot de bepaling van de totale emissies, en d) indien er metingen zĳn gebruikt, de juistheid van de keuze en de wĳze van toepassing van de meetmethoden. 3. De emissies waarover verslag is uitgebracht kunnen alleen worden gevalideerd als betrouwbare, geloofwaardige gegevens en informatie het mogelĳk maken de emissies te bepalen met een hoge mate van zekerheid. Voor een hoge mate van zekerheid moet de exploitant aantonen dat: a) de gerapporteerde gegevens vrĳ zĳn van inconsistenties; b) de gegevens zĳn verzameld overeenkomstig de toepasselĳke wetenschappelĳke normen, en c) de desbetreffende documenten van de installatie volledig en consistent zĳn. 4. De verificateur krĳgt toegang tot alle bedrĳfsterreinen en tot alle informatie in verband met het onderwerp van de verificatie. 5. De verificateur houdt rekening met de vraag of de installatie geregistreerd is in het kader van EMAS (het communautaire milieubeheer- en milieuauditsysteem). Methode Strategische analyse 6. De verificatie moet worden gebaseerd op een strategische analyse van alle in de installatie verrichte activiteiten. Hiertoe heeft de verificateur een overzicht nodig van alle activiteiten en hun betekenis voor het emissieniveau van de installatie. Procesanalyse 7. De verificatie van de overgelegde informatie vindt zo nodig plaats op het terrein van de installatie. De verificateur neemt steekproeven om de betrouwbaarheid van de gerapporteerde gegevens en informatie vast te stellen. Risicoanalyse 8. De verificateur moet alle bronnen van emissies in de installatie evalueren met het oog op de betrouwbaarheid van de gegevens van elke bron die tot de totale emissies van de installatie bĳdraagt. 9. Aan de hand van deze analyse identificeert de verificateur uitdrukkelĳk de bronnen met een groot foutenpotentieel en andere aspecten van de bewakings- en rapportageprocedure die waarschĳnlĳk zullen bĳdragen tot fouten bĳ de bepaling van de totale emissies. Het betreft hier met name de keuze van de emissiefactoren en de berekeningen die nodig zĳn om de emissies van afzonderlĳke emissiebronnen vast te stellen. Bĳzondere aandacht wordt besteed aan bronnen met een groot foutenpotentieel en aan de desbetreffende aspecten van de bewakingsprocedure. 10. De verificateur houdt rekening met alle risicobeheersingsmethoden die de exploitant toepast om de mate van onzekerheid zo klein mogelĳk te houden. Verslag 11. De verificateur stelt een verslag op over het valideringsproces, waarin wordt vermeld of het verslag bedoeld in artikel 14, lid 3, bevredigend is. In dit verslag komen alle onderwerpen aan de orde die voor het verrichte werk van belang zĳn. Er kan worden verklaard dat het verslag bedoeld in artikel 14, lid 3, bevredigend is, als, naar de mening van de verificateur, de totale emissies niet wezenlĳk verkeerd zĳn weergegeven. Aan de bevoegdheid van de verificateur te stellen minimumeisen 12. De verificateur is onafhankelĳk van de exploitant, voert zĳn werk serieus uit op een objectieve, professionele wĳze en is vertrouwd met: a) de bepalingen van deze richtlĳn, alsmede de door de Commissie conform artikel 14, lid 1, goedgekeurde normen en richtsnoeren; b) de wettelĳke en bestuursrechtelĳke bepalingen die van toepassing zĳn op te verifiëren activiteiten, en c) de totstandkoming van alle informatie over elke emissiebron in de installatie, met name wat de verzameling, meting, berekening en rapportage van gegevens betreft.",
  "source": "EUR LEX"
}