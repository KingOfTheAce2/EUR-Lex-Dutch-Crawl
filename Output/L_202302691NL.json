{
  "url": "http://www.w3.org/1999/xhtml\"><!--",
  "content": "L_202302691NL.000101.fmx.xml Publicatieblad van de Europese Unie NL Serie L 2023/2691 30.11.2023 UITVOERINGSVERORDENING (EU) 2023/2691 VAN DE COMMISSIE van 29 november 2023 tot wijziging van Verordening (EG) nr. 474/2006 wat betreft de lijst van luchtvaartmaatschappijen waaraan een exploitatieverbod of exploitatiebeperkingen zijn opgelegd in de Unie (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EG) nr. 2111/2005 van het Europees Parlement en de Raad van 14 december 2005 betreffende de vaststelling van een communautaire lijst van luchtvaartmaatschappijen waaraan een exploitatieverbod binnen de Gemeenschap is opgelegd en het informeren van reizigers over de identiteit van de exploiterende luchtvaartmaatschappij, en tot intrekking van artikel 9 van Richtlijn 2004/36/EG ( 1 ) , en met name artikel 4, lid 2, Overwegende hetgeen volgt: (1) Bij Verordening (EG) nr. 474/2006 ( 2 ) van de Commissie is de lijst vastgesteld van luchtvaartmaatschappijen waaraan in de Unie een exploitatieverbod is opgelegd. (2) Sommige lidstaten en het Agentschap van de Europese Unie voor de veiligheid van de luchtvaart (“het Agentschap”) hebben de Commissie overeenkomstig artikel 4, lid 3, van Verordening (EG) nr. 2111/2005 informatie verstrekt die relevant is voor de actualisering van die lijst. Derde landen en internationale organisaties hebben eveneens relevante informatie meegedeeld. De lijst moet op basis van die informatie worden geactualiseerd. (3) De Commissie heeft alle betrokken luchtvaartmaatschappijen hetzij rechtstreeks, hetzij via de autoriteiten die verantwoordelijk zijn voor het toezicht op de naleving van de regelgeving door die maatschappijen, in kennis gesteld van de essentiële feiten en overwegingen die aan de basis liggen van haar beslissing om aan die luchtvaartmaatschappijen een exploitatieverbod op te leggen in de Unie of om de voorwaarden te wijzigen van een exploitatieverbod dat is opgelegd aan een luchtvaartmaatschappij die is opgenomen in de lijst in bijlage A of B bij Verordening (EG) nr. 474/2006. (4) De Commissie heeft de betrokken luchtvaartmaatschappijen de gelegenheid geboden om alle relevante documenten te raadplegen, om schriftelijke opmerkingen in te dienen en om een mondelinge presentatie te geven aan de Commissie en aan het bij artikel 15 van Verordening (EG) nr. 2111/2005 opgerichte comité (het “EU-comité inzake veiligheid van de luchtvaart”). (5) De Commissie heeft het EU-comité inzake veiligheid van de luchtvaart in kennis gesteld van het lopende overleg in het kader van Verordening (EG) nr. 2111/2005 en Verordening (EG) 2023/660 ( 3 ) van de Commissie met de bevoegde autoriteiten en luchtvaartmaatschappijen van Armenië, Egypte, Irak, Kazachstan, Kenia, Nepal en Pakistan. De Commissie heeft het EU-comité inzake veiligheid van de luchtvaart ook geïnformeerd over de situatie op het gebeid van luchtvaartveiligheid in Congo (Brazzaville), Libië, Zuid-Sudan en Suriname. (6) Het Agentschap heeft de Commissie en het EU-comité inzake veiligheid van de luchtvaart informatie verstrekt over de technische beoordelingen die zijn uitgevoerd in het kader van de initiële beoordeling en van het permanente toezicht op vergunningen voor exploitanten uit derde landen (“TCO-vergunningen”) die zijn afgegeven overeenkomstig Verordening (EU) nr. 452/2014 van de Commissie ( 4 ) . (7) Het Agentschap heeft de Commissie en het EU-comité inzake veiligheid van de luchtvaart ook op de hoogte gebracht van de resultaten van de analyse van platforminspecties die zijn uitgevoerd in het kader van het SAFA-programma (Safety Assessment of Foreign Aircraft), overeenkomstig Verordening (EU) nr. 965/2012 van de Commissie ( 5 ) . (8) Het Agentschap heeft de Commissie en het EU-comité inzake veiligheid van de luchtvaart voorts informatie verstrekt over de projecten voor technische bijstand die het heeft uitgevoerd in derde landen waartegen een exploitatieverbod is uitgevaardigd op grond van Verordening (EG) nr. 474/2006. Bovendien heeft het Agentschap informatie verstrekt over de plannen en verzoeken om verdere technische bijstand en samenwerking teneinde de administratieve en technische capaciteiten van burgerluchtvaartautoriteiten in derde landen te verbeteren, teneinde hen te helpen overeenstemming te bereiken met de toepasselijke internationale veiligheidsnormen voor de burgerluchtvaart. De lidstaten werd verzocht om dergelijke verzoeken op bilaterale basis te beantwoorden, in overleg met de Commissie en het Agentschap. In dat verband heeft de Commissie herhaald dat het nuttig is aan de internationale luchtvaartgemeenschap informatie te verstrekken, met name via het Aviation Safety Implementation Assistance Partnership van de Internationale Burgerluchtvaartorganisatie, over technische bijstand die de Unie en de lidstaten aan derde landen verlenen om de veiligheid van de luchtvaart in de wereld te verbeteren. (9) Eurocontrol heeft de Commissie en het EU-comité inzake veiligheid van de luchtvaart geactualiseerde informatie verstrekt over de status van de SAFA- en TCO-waarschuwingsfuncties, met inbegrip van statistieken over waarschuwingsberichten voor luchtvaartmaatschappijen waaraan een exploitatieverbod is opgelegd. Luchtvaartmaatschappijen uit Armenië (10) Krachtens Uitvoeringsverordening (EU) 2020/736 ( 6 ) van de Commissie zijn in juni 2020 luchtvaartmaatschappijen die in Armenië zijn gecertificeerd, opgenomen in bijlage A bij Verordening (EG) nr. 474/2006. (11) In het kader van de permanente monitoringactiviteiten heeft de Commissie vastgesteld dat de luchtvaartmaatschappij Aircompany Armenia een nieuwe naam heeft gekregen: AIR DILIJANS . (12) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005, is de Commissie van oordeel dat de lijst van luchtvaartmaatschappijen waaraan een exploitatieverbod is opgelegd in de Unie moet worden gewijzigd voor wat luchtvaartmaatschappijen uit Armenië betreft, teneinde AIR DILIJANS op te nemen in bijlage A bij Verordening (EG) nr. 474/2006 en Aircompany Armenia te schrappen uit die bijlage. (13) De lidstaten moeten blijven controleren of de in Armenië gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan deze luchtvaartmaatschappijen, overeenkomstig Verordening (EU) nr. 965/2012. Luchtvaartmaatschappijen uit Egypte (14) In Egypte gecertificeerde luchtvaartmaatschappijen zijn nog nooit opgenomen in bijlage A of B bij Verordening (EG) nr. 474/2006. (15) Uit het permanente toezicht op de overeenkomstig Verordening (EU) nr. 452/2014 afgegeven TCO-vergunningen en de analyse van platforminspecties die in het kader van het SAFA-programma zijn uitgevoerd overeenkomstig Verordening (EU) nr. 965/2012 is gebleken dat door Egypte gecertificeerde luchtvaartmaatschappijen steeds vaker aanleiding geven tot bezorgdheid over de veiligheid. Er zijn belangrijke bevindingen vastgesteld voor een aantal Egyptische luchtvaartmaatschappijen met een TCO-vergunning. Bovendien is de TCO-vergunning van Almasria Universal Airlines voor de tweede keer op twee jaar tijd om veiligheidsredenen geschorst. (16) Op 21 juni 2023 heeft de Commissie de Egyptische burgerluchtvaartautoriteit (“ECAA”) een brief gestuurd waarin zij haar bezorgdheid uitte over de veiligheidsprestaties van de door de ECAA gecertificeerde luchtvaartmaatschappijen, en heeft zij een reeks documenten gevraagd waarin de organisatie wordt beschreven en haar toezichtscapaciteiten en aanverwante activiteiten worden geïllustreerd. (17) Op 13 juli 2023 heeft de ECAA een eerste reeks informatie en documentatie verstrekt over de organisatie, het personeel, de opleiding van inspecteurs, procedures, handleidingen, alsmede een overzicht van de uitgevoerde en geplande audits en de melding van voorvallen voor de periode 2020-2023. (18) Uit de beoordeling van de documenten, uitgevoerd met de hulp van deskundigen van het Agentschap, is gebleken dat de ECAA niet alle gevraagde informatie heeft verstrekt over het aantal personeelsleden en de eisen inzake personeelskwalificaties, de opleiding van inspecteurs en de daadwerkelijk uitgevoerde opleiding. Daarom heeft de Commissie op 5 oktober 2023 een tweede brief naar de ECAA gestuurd met betrekking tot de ontbrekende documenten en informatie; die documenten en informatie zijn op 13 november 2023 ontvangen en worden momenteel onderzocht en geanalyseerd. De Commissie zal in het eerste kwartaal van 2024 een technische vergadering met de ECAA organiseren. (19) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005 oordeelt de Commissie dat er op dit ogenblik geen redenen zijn om de lijst van luchtvaartmaatschappijen waaraan een exploitatieverbod is opgelegd in de Unie te wijzigen voor wat in Egypte gecertificeerde luchtvaartmaatschappijen betreft. (20) De lidstaten moeten blijven controleren of de in Egypte gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan deze luchtvaartmaatschappijen, overeenkomstig Verordening (EU) nr. 965/2012. (21) Als uit relevante veiligheidsinformatie blijkt dat er veiligheidsrisico’s dreigen te ontstaan door de niet-naleving van de relevante internationale veiligheidsnormen, kan de Commissie genoodzaakt zijn verdere maatregelen te nemen overeenkomstig Verordening (EG) nr. 2111/2005. Luchtvaartmaatschappijen uit Irak (22) In december 2015 is de luchtvaartmaatschappij Iraqi Airways bij Uitvoeringsverordening (EU) 2015/2322 ( 7 ) van de Commissie opgenomen in bijlage A bij Verordening (EG) nr. 474/2006. (23) Fly Baghdad heeft op 10 februari 2022 een TCO-vergunning aangevraagd. Het Agentschap heeft de TCO-aanvraag van Fly Bagdad beoordeeld overeenkomstig de eisen van Verordening (EU) nr. 452/2014. (24) Het Agentschap heeft bij de uitvoering van zijn beoordeling zijn bezorgdheid geuit over het gebrek aan vermogen van Fly Baghdad om te reageren op vastgestelde veiligheidsproblemen. Het stelde met name vast dat Fly Baghdad niet kon garanderen dat de geplande en uitgevoerde vliegtijden, vliegwerktijden en werk- en rusttijden voldoen aan de beperkingen die voortvloeien uit de door Irak vastgestelde prescriptieve regelgeving inzake vermoeidheidsbeheer. (25) Het onvermogen van Fly Baghdad om deze veiligheidsproblemen aan te pakken bleek uit het feit dat het een onaanvaardbaar corrigerend actieplan had ingediend om de vastgestelde veiligheidsproblemen aan te pakken. Fly Baghdad heeft dus niet aangetoond dat het voldoet aan de toepasselijke internationale veiligheidsnormen in verband met de vastgestelde veiligheidsproblemen. Het Agentschap kwam dan ook tot de conclusie dat een verdere beoordeling niet zou leiden tot de afgifte van een vergunning aan Fly Baghdad , en dat deze luchtvaartmaatschappij dan ook niet voldoet aan de voorschriften van Verordening (EU) nr. 452/2014. Het Agentschap heeft daarom op 22 december 2022 de TCO-aanvraag van Fly Baghdad geweigerd om veiligheidsredenen. (26) Op 11 februari 2023 heeft Fly Baghdad overeenkomstig artikel 109 van Verordening (EU) 2018/1139 van het Europees Parlement en de Raad ( 8 ) beroep ingesteld tegen het besluit van het Agentschap van 22 december 2022 tot afwijzing van de TCO-aanvraag van Fly Baghdad . Bij besluit van 7 september 2023 van de kamer van beroep van het EASA, opgericht krachtens artikel 105 van Verordening (EU) 2018/1139, werd het beroep van Fly Baghdad ongegrond verklaard, waarmee de geldigheid van het besluit van het Agentschap van 22 december 2022 werd bevestigd. (27) Op 20 april 2023 vond in het kader van de lopende monitoringactiviteiten van de Commissie een technische vergadering plaats waarbij de Commissie, het Agentschap, de lidstaten en de Iraakse burgerluchtvaartautoriteit (“ICAA”) waren betrokken. Tijdens die vergadering heeft de Commissie de ICAA meegedeeld dat Fly Baghdad , op basis van het negatieve besluit van het Agentschap over de TCO-aanvraag van deze luchtvaartmaatschappij, verder zou worden beoordeeld door het EU-comité inzake veiligheid van de luchtvaart. (28) Op 2 oktober 2023 heeft de Commissie de ICAA en Fly Baghdad schriftelijk meegedeeld dat de zaak van Fly Baghdad op de agenda van de vergadering van het Comité inzake veiligheid van de luchtvaart van 14 tot 16 november 2023 was geplaatst en dat Fly Baghdad de gelegenheid zou krijgen om voor het Comité inzake veiligheid van de luchtvaart te verschijnen overeenkomstig Verordening (EG) nr. 2111/2005. (29) De ICAA en Fly Baghdad werden op 15 november 2023 gehoord door het Comité inzake veiligheid van de luchtvaart. De ICAA meldde onder meer dat zij verantwoordelijk is voor het toezicht op zeven AOC-houders, waaronder Fly Baghdad , wat betreft het waarborgen van de toepassing en uitvoering van de internationale veiligheidsnormen en de Iraakse burgerluchtvaartregelgeving, in overeenstemming met de verplichtingen van het ICAO-verdrag. (30) De ICAA heeft ook een overzicht gegeven van haar surveillancebeleid en -activiteiten, met de nadruk op relevante audits die in 2023 voor Fly Baghdad zijn gepland en uitgevoerd. Voorts heeft de ICAA een samenvatting verstrekt van de geplande acties ter versterking van haar toezichtscapaciteiten, met name door gebruik te maken van de diensten van deskundigen op het gebied van vluchtuitvoering, luchtwaardigheid en personeelsvergunningen. Specifiek met betrekking tot de veiligheidsproblemen die het Agentschap in het kader van zijn TCO-vergunningsprocedure heeft vastgesteld, heeft de ICAA een overzicht gegeven van de manier waarop zij samen met Fly Baghdad onderzoek heeft verricht en voor relevante follow-up heeft gezorgd om passende corrigerende maatregelen uit te voeren. (31) De presentatie van Fly Baghdad aan het EU-comité inzake veiligheid van de luchtvaart ging vooral over de maatregelen die de maatschappij heeft genomen om de veiligheidsproblemen aan te pakken die het Agentschap in het kader van de TCO-vergunningsprocedure had vastgesteld. Het gedetailleerde overzicht bevatte informatie over de analyse van de onderliggende oorzaken en de daaruit voortvloeiende maatregelen op het gebied van organisatie, procedures, opleiding en naleving. Tijdens de presentatie, waarin de afzonderlijke veiligheidsproblemen aan bod kwamen, werd benadrukt dat Fly Baghdad zich blijft inzetten om de veiligheid te verbeteren, maar werd onvoldoende bewijs geleverd van de gedetailleerde werking van het veiligheids- en kwaliteitsbeheersysteem van Fly Baghdad . (32) De door Fly Baghdad verstrekte informatie volstond niet om de veiligheidsproblemen aan te pakken die ten grondslag liggen aan het besluit van het Agentschap om de TCO-vergunning van de maatschappij te weigeren. Uit het door Fly Baghdad verstrekte corrigerende actieplan, met name de bijbehorende analyse van de onderliggende oorzaken, bleek niet dat de luchtvaartmaatschappij in staat was passende maatregelen te nemen om de naleving van de internationale veiligheidsnormen te waarborgen. (33) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005, wordt dan ook geoordeeld dat de lijst van luchtvaartmaatschappijen waaraan een exploitatieverbod is opgelegd in de Unie moet worden gewijzigd teneinde de luchtvaartmaatschappij Fly Baghdad op te nemen in bijlage A bij Verordening (EG) nr. 474/2006. De Commissie is bovendien voornemens om, met bijstand van het Agentschap en steun van de lidstaten, een bezoek van de Unie aan Irak uit te voeren om na te gaan of de certificering van en het toezicht op luchtvaartmaatschappijen door de ICAA plaatsvindt overeenkomstig de relevante internationale veiligheidsnormen. Dit beoordelingsbezoek ter plaatse van de Unie zal gericht zijn op de ICAA en geselecteerde in Irak gecertificeerde luchtvaartmaatschappijen. (34) De lidstaten moeten blijven controleren of de in Irak gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan deze luchtvaartmaatschappijen, overeenkomstig Verordening (EU) nr. 965/2012. (35) Als uit relevante veiligheidsinformatie blijkt dat veiligheidsrisico’s dreigen te ontstaan door de niet-naleving van de relevante internationale veiligheidsnormen, kan de Commissie genoodzaakt zijn verdere maatregelen te nemen overeenkomstig Verordening (EG) nr. 2111/2005. Luchtvaartmaatschappijen uit Kazachstan (36) Bij Uitvoeringsverordening (EU) 2016/2214 ( 9 ) van de Commissie zijn in Kazachstan gecertificeerde luchtvaartmaatschappijen in december 2016 geschrapt uit bijlage A bij Verordening (EG) nr. 474/2006, met uitzondering van Air Astana , dat al in 2015 uit bijlage B bij Verordening (EG) nr. 474/2006 was geschrapt bij Uitvoeringsverordening (EU) 2015/2322. (37) Op 13 oktober 2023 hebben de Commissie, in het kader van haar permanent toezicht, het Agentschap, de lidstaten en vertegenwoordigers van het burgerluchtvaartcomité van Kazachstan (CAC KZ) en de Aviation Administration of Kazachstan Joint Stock Company (AAK) een technische vergadering gehouden. (38) Tijdens de vergadering hebben CAC KZ en AAK verslag uitgebracht over de vooruitgang die is geboekt bij de uitvoering en verbetering van hun corrigerend actieplan. AAK heeft de Commissie op 19 oktober en 7 november 2023 informatie verstrekt ter staving van haar bewering dat zij alle opmerkingen en aanbevelingen heeft aangepakt. Volgens de verklaringen van AAK worden 35 van deze kwesties nu als volledig opgelost beschouwd, drie gedeeltelijk opgelost, en staat er nog 1 open omdat de uitvoering ervan een proces van lange duur is. (39) AAK stelde zijn nieuwe organisatiestructuur voor, in overeenstemming met de ICAO-eisen, en bracht verslag uit over de vooruitgang die is geboekt bij de overgang naar een zelffinancierende organisatie door middel van een nieuwe financieringsregeling die vanaf juli 2023 is vastgesteld. (40) Wat het Kazachse wetgevingskader voor de luchtvaart betreft, hebben AAK en CAC KZ gewezen op de herziening van de primaire luchtvaartwet, die in december 2022 formeel is aangenomen. Na de vaststelling van deze wet heeft AAK in de loop van 2023 vierenveertig secundaire luchtvaartverordeningen herzien. Op het ogenblik dat de vergadering plaatsvond, was AAK actief bezig met de actualisering van nog eens dertien secundaire verordeningen; AAK verwachtte daar vóór eind 2023 mee klaar te zijn. Bovendien heeft AAK van begin 2023 tot de datum van de vergadering een aantal nieuwe en bijgewerkte procedures en richtsnoeren goedgekeurd, waarvan er twaalf volledig zijn goedgekeurd en meer dan vijftien in de definitieve ontwerpfase zitten. Het is echter nog steeds onduidelijk of alleen de recente wijzigingen van de primaire luchtvaartwet in de secundaire verordeningen zijn geïntegreerd, of ook de meest recente wijzigingen van de ICAO-bijlagen. (41) Hoewel tijdens de technische vergadering verschillende kwesties en punten van zorg zijn besproken, is overeengekomen dat een beoordelingsbezoek ter plaatse van de Unie passend zou zijn om na te gaan of de aangegeven wijzigingen daadwerkelijk zijn toegepast. De partijen zijn overeengekomen dat dit bezoek in het eerste kwartaal van 2024 zal plaatsvinden. (42) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005 oordeelt de Commissie dat er op dit ogenblik geen redenen zijn om de lijst van luchtvaartmaatschappijen waaraan een exploitatieverbod is opgelegd in de Unie te wijzigen voor wat luchtvaartmaatschappijen uit Kazachstan betreft. (43) De lidstaten moeten blijven controleren of de in Kazachstan gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan al deze luchtvaartmaatschappijen, overeenkomstig Verordening (EU) nr. 965/2012. (44) Als uit relevante veiligheidsinformatie blijkt dat veiligheidsrisico’s dreigen te ontstaan door de niet-naleving van de relevante internationale veiligheidsnormen, kan de Commissie genoodzaakt zijn verdere maatregelen te nemen overeenkomstig Verordening (EG) nr. 2111/2005. Luchtvaartmaatschappijen uit Kenia (45) In Kenia gecertificeerde luchtvaartmaatschappijen zijn nog nooit opgenomen in bijlage A of B bij Verordening (EG) nr. 474/2006. (46) In juni en juli 2022 hebben zich een aantal ongevallen en incidenten voorgedaan met in Kenia geregistreerde luchtvaartuigen die vluchten naar luchthavens in Zuid-Sudan uitvoerden. De omstandigheden rond deze ongevallen en incidenten hebben de Commissie ertoe aangezet om op 20 september 2022 een brief te richten aan de burgerluchtvaartautoriteit van Kenia (“KCAA”) met het verzoek om informatie over de status van deze luchtvaartuigen in het luchtvaartuigregister van Kenia, hun luchtvaartmaatschappijen en/of verhuurders, alsook over het resultaat van eventuele voorlopige verslagen van het ongevallenonderzoek. (47) Naar aanleiding van deze correspondentie heeft de Commissie op 31 mei 2023 telefonisch contact gehad met de directeur-generaal van de KCAA en zijn diensten om de aard van het verzoek te bespreken en te verduidelijken. (48) Op 21 juni 2023 heeft de Commissie de KCAA een brief gestuurd en verzocht om een reeks documenten waarin de organisatie wordt beschreven en waarin haar toezichtscapaciteiten en aanverwante activiteiten met betrekking tot de door haar gecertificeerde luchtvaartmaatschappijen worden geïllustreerd. In het kader van dit verzoek heeft de Commissie specifiek om informatie verzocht over het effectieve toezicht op luchtvaartmaatschappijen en luchtvaartuigen die buiten Kenia actief zijn, met name wat betreft de twee maatschappijen waarvan de luchtvaartuigen betrokken waren bij de ongevallen en incidenten van juni en juli 2022. (49) Op 18 juli 2023 heeft de KCAA een eerste reeks informatie en documentatie verstrekt over de organisatie, het personeel, de opleiding van inspecteurs, procedures, handleidingen, uitgevoerde en geplande audits en de melding van voorvallen voor de periode 2020-2023. (50) Uit gedetailleerd onderzoek van de ontvangen informatie en documenten, met de hulp van deskundigen van het Agentschap, is gebleken dat de KCAA op bepaalde gebieden aanvullende documenten en verdere toelichting moet verstrekken om een duidelijk beeld te krijgen. Daarom heeft de Commissie op 5 oktober 2023 een vervolgbrief gestuurd met het verzoek haar de ontbrekende documenten en informatie te verstrekken. (51) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005 oordeelt de Commissie dat er op dit ogenblik geen redenen zijn om de lijst van luchtvaartmaatschappijen waaraan een exploitatieverbod is opgelegd in de Unie te wijzigen voor wat in Kenia gecertificeerde luchtvaartmaatschappijen betreft. (52) De lidstaten moeten blijven controleren of de in Kenia gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan deze luchtvaartmaatschappijen, overeenkomstig Verordening (EU) nr. 965/2012. (53) Als uit relevante veiligheidsinformatie blijkt dat veiligheidsrisico’s dreigen te ontstaan door de niet-naleving van de relevante internationale veiligheidsnormen, kan de Commissie genoodzaakt zijn verdere maatregelen te nemen overeenkomstig Verordening (EG) nr. 2111/2005. Luchtvaartmaatschappijen uit Nepal (54) Krachtens Uitvoeringsverordening (EU) nr. 1264/2013 ( 10 ) van de Commissie zijn in Nepal gecertificeerde luchtvaartmaatschappijen in december 2013 opgenomen in bijlage A bij Verordening (EG) nr. 474/2006. (55) Bij wijze van follow-up van de beraadslagingen van het EU-comité inzake veiligheid van de luchtvaart van mei 2022 hebben deskundigen van de Commissie, het Agentschap en de lidstaten tussen 11 en 15 september 2023 een bezoek gebracht aan de burgerluchtvaartautoriteit van Nepal (“CAAN”); tijdens dit bezoek werden twee in Nepal gecertificeerde luchtvaartmaatschappijen, namelijk Shree Airlines en Nepal Airlines , beoordeeld. (56) Het evaluatiebezoek was gericht op de CAAN, gezien haar rol en verantwoordelijkheid voor het toezicht op de in Nepal gecertificeerde luchtvaartmaatschappijen. De beoordeling bracht discrepanties aan het licht tussen de goedgekeurde organisatiestructuur en de feitelijke indeling van secties, afdelingen en personeel. Deze discrepanties wijzen erop dat de organisatiestructuur grondig moet worden herzien, zodat de huidige activiteiten en de toewijzing van personeel nauwkeuriger worden weerspiegeld. Een dergelijke herziening is van cruciaal belang om te zorgen voor een robuust en doeltreffend systeem voor veiligheidstoezicht dat in overeenstemming is met zowel nationale als internationale verplichtingen, en dat uiteindelijk de operationele efficiëntie en veiligheidsnormen van luchtvaartmaatschappijen in Nepal verbetert. (57) De huidige praktijken van de CAAN op het gebied van eisen voor personeelsvergunningen en systemen voor vliegexaminatoren wijzen op niet-naleving van de internationale veiligheidsnormen; de Nepalese regelgeving moet dringend in overeenstemming worden gebracht met deze normen, met name wat betreft de aanwijzing van examinatoren op het gebied van de afgifte van bewijzen van bevoegdheid voor cockpitbemanningen. Met name het ontbreken van een robuust kader voor de aanwijzing en monitoring van vliegexaminatoren en instructeurs in de context van helikoptervluchten wijst erop dat de CAAN duidelijke criteria, bevoegdheden en doeltreffende surveillancemechanismen moet vaststellen voor aangewezen controlepiloten en examinatoren. De uitvoering van deze maatregelen zal de veiligheids- en competentienormen in de gehele luchtvaartsector in Nepal aanzienlijk verbeteren en zorgen voor een consistenter en betrouwbaarder toezicht op luchtvaartprofessionals. (58) Bovendien is uit de beoordelingen gebleken dat er sprake is van een lacune in de doeltreffende monitoring en documentatie van de opleiding voor de CAAN-functies van inspecteur en assistent-inspecteur op het gebied van personeelsvergunningen. (59) In de beoordeling werd ook gewezen op aanzienlijke lacunes in de afdeling vluchtuitvoering van de CAAN, met name wat betreft het toezicht op vermoeidheid in verband met beperkingen van de dienstperiode en het waarborgen van uitgebreide nalevingscontroles tijdens het goedkeuringsproces. Deze tekortkomingen wijzen erop dat de CAAN dringend robuuste protocollen voor vermoeidheidsbeheer moet invoeren en haar technische beoordelings- en goedkeuringsprocessen moet versterken. Bovendien geeft het gebrek aan specifieke opleiding en kwalificaties onder inspecteurs, met name wat betreft typebevoegdverklaringen voor luchtvaartuigen die door luchtvaartmaatschappijen worden geëxploiteerd, aanleiding tot bezorgdheid over de doeltreffendheid van de certificerings- en surveillanceactiviteiten van de CAAN. (60) De beoordeling bracht voorts een systemisch probleem aan het licht in de wijze waarop de afdeling vluchtuitvoering de vluchtveiligheidsdocumentatie en specifieke goedkeuringen van luchtvaartmaatschappijen nakijkt, evalueert en valideert. De waargenomen discrepanties, zoals niet-naleving van de vereisten inzake het waarschuwings- en antibotsingssysteem (“TCAS”), brandstofberekeningen en het toezicht op vliegtijdbeperkingen, hebben aanzienlijke gevolgen voor de vliegveiligheid. (61) De afdeling luchtwaardigheidsinspectie vertoont een gebrek aan maturiteit op cruciale gebieden zoals auditcontrole, volledigheid van het opleidingsprogramma en zorgvuldigheid bij de beoordeling van documenten. De CAAN moet deze kwesties aanpakken door het opleidingsprogramma te verbeteren en een striktere auditaanpak te hanteren, en moet ernaar streven over te schakelen op efficiëntere digitale systemen voor het bijhouden van gegevens. (62) Ondanks de vastgestelde verbeterpunten blijkt uit de besprekingen met het personeel van de CAAN dat zij alles in het werk stellen om het Nepalese systeem voor toezicht op de veiligheid van de luchtvaart te verbeteren. Het is van cruciaal belang dat de CAAN deze inspanningen voortzet, zorgt voor overeenstemming met de internationale veiligheidsnormen, en de tijdens de beoordeling vastgestelde operationele en veiligheidsproblemen doeltreffend aanpakt. (63) Het beoordelingsteam van de Unie heeft op 13 september 2023 een bezoek gebracht aan Shree Airlines , dat is opgericht in 1999. (64) Shree Airlines moet zijn veiligheidsbeheersysteem en zijn operationeel beleid aanzienlijk verbeteren om overeenstemming met de internationale veiligheidsnormen en de Nepalese wetgeving te bereiken. Het moet onder meer het handboek voor veiligheidsbeheer en de auditcontrolelijsten herzien en de tekortkomingen in de onderhoudsdocumentatie en -procedures, zoals onnauwkeurigheden in werkopdrachten en kalibratie van apparatuur, verhelpen. (65) De operationele en veiligheidsproblemen bij Shree Airlines hebben ook betrekking op aspecten van de vluchtplanning, het vermoeidheidsbeheer van de bemanning, de naleving van de wettelijke voorschriften inzake ijsbestrijdingsprocedures, TCAS-eisen en de minimumuitrustingslijst voor specifieke luchtvaartuigtypes. (66) Bovendien wijzen de geconstateerde tekortkomingen in het beheer van de geldigheid en kwaliteit van opleidingscertificaten, in combinatie met onduidelijke of onjuiste feedback van instructeurs, op de noodzaak van een robuuster systeem om de competenties van de bemanning en de doeltreffendheid van de opleiding te monitoren en te verbeteren. (67) Het beoordelingsteam van de Unie heeft op 14 september 2023 een bezoek gebracht aan Nepal Airlines , dat is opgericht in 1958. (68) De beoordeling van Nepal Airlines bracht tekortkomingen op het gebied van het veiligheidsbeheersysteem en de operationele naleving aan het licht. De tekortkomingen hebben onder meer betrekking op ontoereikende gevarenidentificatie en -beheer, herhaalde bevindingen tijdens jaarlijkse audits en onvoldoende gedetailleerde checklists voor kwaliteitscontroles. Daarnaast heerst er bezorgdheid over de doeltreffendheid van de afdeling kwaliteitsbewaking, het ontbreken van een uitgebreid gevarenlogboek in de organisatie voor het beheer van de permanente luchtwaardigheid en de goedgekeurde onderhoudsorganisatie, en tekortkomingen in de analyse van mankracht. (69) Uit het bezoek bleek dat Nepal Airlines voor uitdagingen staat bij het handhaven van het operationele toezicht, met duidelijke problemen op verschillende gebieden, waaronder opleidingscompetenties, vliegtijdbeperkingen, documentbeheer en toezicht op de naleving. (70) Uit de opmerkingen die tijdens het evaluatiebezoek naar voren zijn gekomen, blijkt dat de systemen en processen van Nepal Airlines grondig moeten worden herzien om de nodige maturiteit in het veiligheidsbeheersysteem te bereiken en te zorgen voor een gedegen begrip en beheer van de luchtwaardigheidsgoedkeuringen en het operationeel toezicht. (71) Op basis van de resultaten van het beoordelingsbezoek van de Unie heeft de Commissie de CAAN en de luchtvaartmaatschappijen Shree Airlines en Nepal Airlines uitgenodigd voor een hoorzitting voor het EU-comité inzake veiligheid van de luchtvaart op 15 november 2023. (72) De CAAN heeft een beknopte presentatie gegeven aan het EU-comité inzake veiligheid van de luchtvaart, met een overzicht van de in Nepal gecertificeerde luchtvaartmaatschappijen, het aantal in Nepal geregistreerde luchtvaartuigen, de meest recente resultaten van de audit in het kader van de USOAP Continuous Monitoring Approach (CMA) van de ICAO en de vooruitgang van Nepal bij het verbeteren van zijn USOAP-uitvoeringsscores. (73) Wat het beoordelingsverslag van de EU betreft, heeft de CAAN nadere informatie verstrekt over maatregelen die onmiddellijk na het beoordelingsbezoek van de Unie ter plaatse zijn genomen, zoals een organisatorische herstructurering en de opstelling van een handleiding geïntegreerd beheer. De belangrijkste maatregelen hadden betrekking op de opname van een functie voor toezicht op de naleving in de auditafdeling en het feit dat begonnen was met de opstelling van een handboek voor het kwaliteitsbeheersysteem. (74) Het EU-comité inzake veiligheid van de luchtvaart is op de hoogte gebracht van het corrigerend actieplan dat de CAAN heeft opgesteld om de problemen aan te pakken die tijdens het beoordelingsbezoek van de Unie ter plaatse aan het licht zijn gekomen. De CAAN heeft voor elk vastgesteld probleem een analyse van de onderliggende oorzaken uitgevoerd, met corrigerende maatregelen op korte en lange termijn. Het was echter onduidelijk of de beginselen voor de diepgaande analyse van de onderliggende oorzaken consequent werden toegepast. (75) De Commissie en het EU-comité inzake veiligheid van de luchtvaart hebben de inspanningen van de CAAN erkend en aangemoedigd, en gewezen op het belang van de aanhoudende steun van de Nepalese regering. Zij herhaalden hun toezegging om de CAAN te blijven steunen bij de inspanningen om haar capaciteit voor veiligheidstoezicht te verbeteren, en wezen op de inzet van de directeur-generaal om verdere vooruitgang te boeken. (76) Ondanks deze inspanningen wordt het vermogen van de CAAN om internationale veiligheidsnormen te handhaven en ervoor te zorgen dat de gecertificeerde luchtvaartmaatschappijen de regels naleven, ontoereikend geacht. Uit het bewijsmateriaal, waaronder de bevindingen tijdens het beoordelingsbezoek van de Unie ter plaatse, blijkt dat de capaciteiten van de CAAN om toezicht te houden op de luchtvaartactiviteiten in Nepal niet voldoen aan de toepasselijke internationale minimumnormen voor veiligheid. De toezichtscapaciteiten, het personeelsbeheer, de opleiding en de certificeringsprocessen van de CAAN moeten dus verder worden verbeterd. (77) Shree Airlines heeft een uitgebreid overzicht gegeven van zijn huidige vloot, middelen en faciliteiten. De maatschappij gaf ook aan welke corrigerende maatregelen waren genomen naar aanleiding van de bevindingen tijdens het beoordelingsbezoek van de Unie ter plaatse. Dit omvatte de resultaten van de analyse van de onderliggende oorzaken voor elke bevinding die door het beoordelingsteam van de Unie werd gedaan. Daarnaast gaf Shree Airlines een samenvatting van het corrigerend actieplan dat het op basis van die bevindingen had opgesteld, waarbij zowel korte- als langetermijnplannen werden gespecificeerd. (78) De door Shree Airlines verstrekte informatie volstond niet om de veiligheidsproblemen die tijdens het beoordelingsbezoek van de Unie ter plaatse aan het licht waren gekomen, volledig op te lossen. Uit het door Shree Airlines verstrekte corrigerende actieplan, met name de bijbehorende analyse van de onderliggende oorzaken, bleek niet dat de luchtvaartmaatschappij in staat was passende maatregelen te nemen om de naleving van de internationale veiligheidsnormen te waarborgen. (79) Nepal Airlines heeft een presentatie gegeven waarin zijn geschiedenis als nationale luchtvaartmaatschappij van Nepal, alsook zijn vloot en middelen, uitvoerig aan bod kwamen. In de presentatie werd uitgebreid ingegaan op de acties die zij hebben ondernomen naar aanleiding van de opmerkingen van het beoordelingsbezoek van de Unie ter plaatse. De luchtvaartmaatschappij heeft een gedetailleerde beschrijving gegeven van de resultaten van de analyse van de onderliggende oorzaken die is uitgevoerd voor elke waarneming en aanbeveling van het beoordelingsteam van de Unie. Voorts heeft de luchtvaartmaatschappij ook haar corrigerend actieplan gepresenteerd. (80) De door Nepal Airlines verstrekte informatie — hoe uitgebreid ook — volstond echter niet om de tijdens het beoordelingsbezoek van de Unie vastgestelde veiligheidsproblemen volledig op te lossen. Uit het door Nepal Airlines verstrekte corrigerende actieplan, met name de bijbehorende analyse van de onderliggende oorzaken, bleek niet dat de luchtvaartmaatschappij in staat was passende maatregelen te nemen om de naleving van de internationale veiligheidsnormen te waarborgen. (81) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005 oordeelt de Commissie dat er op dit ogenblik geen redenen zijn om de lijst van luchtvaartmaatschappijen waaraan een exploitatieverbod is opgelegd in de Unie te wijzigen voor wat in Nepal gecertificeerde luchtvaartmaatschappijen betreft. (82) De lidstaten moeten blijven controleren of de in Nepal gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan deze luchtvaartmaatschappijen, overeenkomstig Verordening (EU) nr. 965/2012. Luchtvaartmaatschappijen uit Pakistan (83) In maart 2007 werd Pakistan International Airlines bij Verordening (EG) nr. 235/2007 ( 11 ) van de Commissie opgenomen in bijlage B bij Verordening (EG) nr. 474/2006, en in november 2007 werd deze luchtvaartmaatschappij bij Verordening (EG) nr. 1400/2007 ( 12 ) van de Commissie opnieuw uit die bijlage geschrapt. (84) Op 1 juli 2020 heeft de Commissie overeenkomstig artikel 3, lid 2, van Verordening (EG) nr. 473/2006 ( 13 ) van de Commissie overleg opgestart met de Pakistaanse burgerluchtvaartautoriteit (PCAA), op basis van de schorsing van de TCO-vergunning van Pakistan International Airlines en Vision Air en een verklaring van de Pakistaanse minister van Vervoer over frauduleus verkregen pilootvergunningen in Pakistan. (85) In die context heeft de Commissie, in samenwerking met het Agentschap en de lidstaten, een aantal technische en informatievergaderingen met de PCAA georganiseerd. Het centrale thema van deze vergaderingen waren de inspanningen van de PCAA bij het aanpakken van problemen op het gebied van veiligheidstoezicht die door de Commissie en de deskundigen van het Agentschap waren vastgesteld, alsook de problemen die de ICAO tijdens haar USOAP-bezoek tussen 29 november en 10 december 2021 had vastgesteld. (86) Op 23 augustus 2023 hebben de Commissie, het Agentschap, de lidstaten en vertegenwoordigers van de PCAA opnieuw een technische vergadering gehouden om de PCAA de gelegenheid te geven informatie te verstrekken over de ontwikkelingen die sinds de laatste technische vergadering van 25 oktober 2022 hadden plaatsgevonden, met name over de vaststelling van de verordening inzake de burgerluchtvaartautoriteit (2023), de status van het corrigerend actieplan om de problemen op te lossen die tijdens het USOAP-bezoek van de ICAO waren vastgesteld, en de acties om tegemoet te komen aan de aandachtspunten waarop de EU tijdens eerdere contacten had gewezen. (87) Op basis hiervan, en rekening houdend met de standpunten van het EU-comité inzake veiligheid van de luchtvaart van november 2022, heeft de Commissie de PCAA meegedeeld dat zij van 27 tot en met 30 november 2023 samen met het Agentschap en de lidstaten een beoordelingsbezoek van de Unie aan Pakistan zal brengen om te beoordelen of de PCAA in staat is doeltreffend toezicht te houden op de veiligheid. (88) Overeenkomstig de gemeenschappelijke criteria die zijn vastgesteld in de bijlage bij Verordening (EG) nr. 2111/2005 oordeelt de Commissie dat er op dit ogenblik geen redenen zijn om de lijst van luchtvaartmaatschappijen waaraan een exploitatieverbod is opgelegd in de Unie te wijzigen voor wat in Pakistan gecertificeerde luchtvaartmaatschappijen betreft. (89) De lidstaten moeten blijven controleren of de in Pakistan gecertificeerde luchtvaartmaatschappijen de relevante internationale veiligheidsnormen naleven door bij platforminspecties prioriteit te geven aan deze luchtvaartmaatschappijen, overeenkomstig Verordening (EU) nr. 965/2012. (90) Als uit relevante veiligheidsinformatie blijkt dat veiligheidsrisico’s dreigen te ontstaan door de niet-naleving van de relevante internationale veiligheidsnormen, kan de Commissie genoodzaakt zijn verdere maatregelen te nemen overeenkomstig Verordening (EG) nr. 2111/2005. (91) Verordening (EG) nr. 474/2006 moet derhalve dienovereenkomstig worden gewijzigd. (92) In de artikelen 5 en 6 van Verordening (EG) nr. 2111/2005 wordt erkend dat besluiten snel en, indien passend, met hoogdringendheid moeten worden genomen, gelet op de gevolgen voor de veiligheid. Om gevoelige informatie en de reizigers te beschermen is het dan ook van essentieel belang dat alle beslissingen in het kader van de actualisering van de lijst van luchtvaartmaatschappijen waaraan een exploitatieverbod of exploitatiebeperkingen zijn opgelegd in de Unie, worden bekendgemaakt en onmiddellijk na de vaststelling ervan in werking treden. (93) De in deze verordening vervatte maatregelen zijn in overeenstemming met het advies van het bij artikel 15 van Verordening (EG) nr. 2111/2005 ingestelde comité inzake veiligheid van de luchtvaart, HEEFT DE VOLGENDE VERORDENING VASTGESTELD: Artikel 1 Verordening (EG) nr. 474/2006 wordt als volgt gewijzigd: 1) Bijlage A wordt vervangen door de tekst in bijlage I bij deze verordening. 2) Bijlage B wordt vervangen door de tekst in bijlage II bij deze verordening. Artikel 2 Deze verordening treedt in werking op de dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 29 november 2023. Voor de Commissie, namens de voorzitter, Adina VĂLEAN Lid van de Commissie ( 1 ) PB L 344 van 27.12.2005, blz. 15 . ( 2 ) Verordening (EG) nr. 474/2006 van de Commissie van 22 maart 2006 tot opstelling van de in hoofdstuk II van Verordening (EG) nr. 2111/2005 van het Europees Parlement en de Raad bedoelde communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 84 van 23.3.2006, blz. 14 ). ( 3 ) Gedelegeerde Verordening (EU) 2023/660 van de Commissie van 2 december 2022 tot vaststelling van gedetailleerde voorschriften voor de in hoofdstuk II van Verordening (EG) nr. 2111/2005 van het Europees Parlement en de Raad bedoelde lijst van luchtvaartmaatschappijen waaraan een exploitatieverbod of exploitatiebeperkingen zijn opgelegd in de Unie, en tot intrekking van Verordening (EG) nr. 473/2006 tot vaststelling van uitvoeringsregels voor de in hoofdstuk II van Verordening (EG) nr. 2111/2005 van het Europees Parlement en de Raad bedoelde communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 83 van 22.3.2023, blz. 47 ). ( 4 ) Verordening (EU) nr. 452/2014 van de Commissie van 29 april 2014 tot vaststelling van technische eisen en administratieve procedures voor vluchtuitvoering door exploitanten uit derde landen, overeenkomstig Verordening (EG) nr. 216/2008 van het Europees Parlement en de Raad ( PB L 133 van 6.5.2014, blz. 12 ). ( 5 ) Verordening (EU) nr. 965/2012 van de Commissie van 5 oktober 2012 tot vaststelling van technische eisen en administratieve procedures voor vluchtuitvoering, overeenkomstig Verordening (EG) nr. 216/2008 van het Europees Parlement en de Raad ( PB L 296 van 25.10.2012, blz. 1 ). ( 6 ) Uitvoeringsverordening (EU) 2020/736 van de Commissie van 2 juni 2020 tot wijziging van Verordening (EG) nr. 474/2006 wat betreft de lijst van luchtvaartmaatschappijen waaraan een exploitatieverbod of exploitatiebeperkingen zijn opgelegd in de Unie ( PB L 172 van 3.6.2020, blz. 7 ). ( 7 ) Uitvoeringsverordening (EU) 2015/2322 van de Commissie van 10 december 2015 houdende wijziging van Verordening (EG) nr. 474/2006 tot opstelling van de communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 328 van 12.12.2015, blz. 67 ). ( 8 ) Verordening (EU) 2018/1139 van het Europees Parlement en de Raad van 4 juli 2018 inzake gemeenschappelijke regels op het gebied van burgerluchtvaart en tot oprichting van een Agentschap van de Europese Unie voor de veiligheid van de luchtvaart, en tot wijziging van de Verordeningen (EG) nr. 2111/2005, (EG) nr. 1008/2008, (EU) nr. 996/2010, (EU) nr. 376/2014 en de Richtlijnen 2014/30/EU en 2014/53/EU van het Europees Parlement en de Raad, en tot intrekking van de Verordeningen (EG) nr. 552/2004 en (EG) nr. 216/2008 van het Europees Parlement en de Raad en Verordening (EEG) nr. 3922/91 van de Raad ( PB L 212 van 22.8.2018, blz. 1 ). ( 9 ) Uitvoeringsverordening (EU) 2016/2214 van de Commissie van 8 december 2016 tot wijziging van Verordening (EG) nr. 474/2006 met betrekking tot de lijst van luchtvaartmaatschappijen waaraan een exploitatieverbod is opgelegd in de Unie ( PB L 334 van 9.12.2016, blz. 6 ). ( 10 ) Uitvoeringsverordening (EU) nr. 1264/2013 van de Commissie van 3 december 2013 houdende wijziging van Verordening (EG) nr. 474/2006 tot opstelling van de communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 326 van 6.12.2013, blz. 7 ). ( 11 ) Verordening (EC) nr. 235/2007 van de Commissie van 5 maart 2007 houdende wijziging van Verordening (EG) nr. 474/2006 tot opstelling van de communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 66 van 6.3.2007, blz. 3 ). ( 12 ) Verordening (EC) nr. 1400/2007 van de Commissie van 28 november 2007 houdende wijziging van Verordening (EG) nr. 474/2006 tot opstelling van de communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 311 van 29.11.2007, blz. 12 ). ( 13 ) Verordening (EG) nr. 473/2006 van de Commissie van 22 maart 2006 tot vaststelling van uitvoeringsregels voor de in hoofdstuk II van Verordening (EG) nr. 2111/2005 van het Europees Parlement en de Raad bedoelde communautaire lijst van luchtvaartmaatschappijen waaraan een exploitatieverbod is opgelegd in de Gemeenschap ( PB L 84 van 23.3.2006, blz. 8 ). BIJLAGE I “BIJLAGE A LIJST VAN LUCHTVAARTMAATSCHAPPIJEN WAARAAN EEN VERBOD IS OPGELEGD OM VLUCHTEN UIT TE VOEREN IN DE UNIE, MET UITZONDERINGEN ( 1 ) Naam van de juridische entiteit van de luchtvaartmaatschappij, zoals vermeld op het AOC (en handelsnaam, indien verschillend) Nummer van het Air Operator Certificate (AOC) of van de exploitatievergunning Drieletterige aanduiding van de ICAO Land van de exploitant AIR ZIMBABWE (PVT) 177/04 AZW Zimbabwe AVIOR AIRLINES ROI-RNR-011 ROI Venezuela BLUE WING AIRLINES SRBWA-01/2002 BWI Suriname IRAN ASEMAN AIRLINES FS-102 IRC Iran FLY BAGHDAD 007 FBA Irak IRAQI AIRWAYS 001 IAW Irak Alle luchtvaartmaatschappijen die geregistreerd zijn door de autoriteiten van Afghanistan welke verantwoordelijk zijn voor toezicht op de naleving van de regelgeving, inclusief Afghanistan ARIANA AFGHAN AIRLINES AOC 009 AFG Afghanistan KAM AIR AOC 001 KMF Afghanistan Alle luchtvaartmaatschappijen die gecertificeerd zijn door de autoriteiten van Angola die verantwoordelijk zijn voor toezicht op de naleving van de regelgeving, met uitzondering van TAAG Angola Airlines en Heli Malongo , maar inclusief Angola AEROJET AO-008/11-07/17 TEJ TEJ Angola GUICANGO AO-009/11-06/17 YYY Onbekend Angola AIR JET AO-006/11-08/18 MBC MBC Angola BESTFLYA AIRCRAFT MANAGEMENT AO-015/15-06/17YYY Onbekend Angola HELIANG AO 007/11-08/18 YYY Onbekend Angola SJL AO-014/13-08/18YYY Onbekend Angola SONAIR AO-002/11-08/17 SOR SOR Angola Alle luchtvaartmaatschappijen die gecertificeerd zijn door de autoriteiten van Armenië die verantwoordelijk zijn voor toezicht op de naleving van de regelgeving, inclusief Armenië AIR DILIJANS AM AOC 065 NGT Armenië ARMENIAN AIRLINES AM AOC 076 AAG Armenië ARMENIA AIRWAYS AM AOC 063 AMW Armenië ARMENIAN HELICOPTERS AM AOC 067 KAV Armenië FLY ARNA AM AOC 075 ACY Armenië FLYONE ARMENIA AM AOC 074 FIE Armenië NOVAIR AM AOC 071 NAI Armenië SHIRAK AVIA AM AOC 072 SHS Armenië SKYBAL AM AOC 073 n.v.t. Armenië Alle luchtvaartmaatschappijen die gecertificeerd zijn door de autoriteiten van Congo (Brazzaville) die verantwoordelijk zijn voor toezicht op de naleving van de regelgeving, inclusief Congo (Brazzaville) CANADIAN AIRWAYS CONGO CG-CTA 006 TWC Congo (Brazzaville) EQUAFLIGHT SERVICES CG-CTA 002 EKA Congo (Brazzaville) EQUAJET RAC06-007 EKJ Congo (Brazzaville) TRANS AIR CONGO CG-CTA 001 GTS Congo (Brazzaville) SOCIETE NOUVELLE AIR CONGO CG-CTA 004 Onbekend Congo (Brazzaville) Alle luchtvaartmaatschappijen die geregistreerd zijn door de autoriteiten van de Democratische Republiek Congo (DRC) die verantwoordelijk zijn voor regelgevend toezicht, waaronder Democratische Republiek Congo (DRC) AB BUSINESS AAC/DG/OPS-09/14 Onbekend Democratische Republiek Congo (DRC) AIR FAST CONGO AAC/DG/OPS-09/03 Onbekend Democratische Republiek Congo (DRC) AIR KASAI AAC/DG/OPS-09/11 Onbekend Democratische Republiek Congo (DRC) AIR KATANGA AAC/DG/OPS-09/08 Onbekend Democratische Republiek Congo (DRC) BUSY BEE CONGO AAC/DG/OPS-09/04 Onbekend Democratische Republiek Congo (DRC) COMPAGNIE AFRICAINE D'AVIATION (CAA) AAC/DG/OPS-09/02 DBP Democratische Republiek Congo (DRC) CONGO AIRWAYS AAC/DG/OPS-09/01 COG Democratische Republiek Congo (DRC) GOMA EXPRESS AAC/DG/OPS-09/13 Onbekend Democratische Republiek Congo (DRC) KIN AVIA AAC/DG/OPS-09/10 Onbekend Democratische Republiek Congo (DRC) MALU AVIATION AAC/DG/OPS-09/05 Onbekend Democratische Republiek Congo (DRC) SERVE AIR CARGO AAC/DG/OPS-09/07 Onbekend Democratische Republiek Congo (DRC) SWALA AVIATION AAC/DG/OPS-09/06 Onbekend Democratische Republiek Congo (DRC) TRACEP CONGO AVIATION AAC/DG/OPS-09/15 Onbekend Democratische Republiek Congo (DRC) Alle luchtvaartmaatschappijen die geregistreerd zijn door de autoriteiten van Djibouti welke verantwoordelijk zijn voor toezicht op de naleving van de regelgeving, inclusief Djibouti DAALLO AIRLINES Onbekend DAO Djibouti Alle luchtvaartmaatschappijen die geregistreerd zijn door de autoriteiten van Equatoriaal-Guinea welke verantwoordelijk zijn voor toezicht op de naleving van de regelgeving, inclusief Equatoriaal-Guinea CEIBA INTERCONTINENTAL 2011/0001/MTTCT/DGAC/SOPS CEL Equatoriaal-Guinea Cronos AIRLINES 2011/0004/MTTCT/DGAC/SOPS Onbekend Equatoriaal-Guinea Alle luchtvaartmaatschappijen die geregistreerd zijn door de autoriteiten van Eritrea welke verantwoordelijk zijn voor toezicht op de naleving van de regelgeving, inclusief Eritrea ERITREAN AIRLINES AOC Nr. 004 ERT Eritrea NASAIR ERITREA AOC Nr. 005 NAS Eritrea Alle luchtvaartmaatschappijen die gecertificeerd zijn door de autoriteiten van Kirgizië die verantwoordelijk zijn voor toezicht op de naleving van de regelgeving, inclusief Kirgizië AERO NOMAD AIRLINES 57 ANK Kirgizië AEROSTAN 08 BSC Kirgizië AIR COMPANY AIR KG 50 KGC Kirgizië AIRCOMPANY MOALEM AVIATION 56 AMA Kirgizië AVIA TRAFFIC COMPANY 23 AVJ Kirgizië CENTRAL ASIAN AVIATION SERVICES 58 KAS Kirgizië FLYSKY AIRLINES 53 FSQ Kirgizië GLOBAL 8 AIRLINES 59 Onbekend Kirgizië HELI SKY 47 HAC Kirgizië KAP.KG AIRCOMPANY 52 KGS Kirgizië MAC.KG AIRLINES 61 MSK Kirgizië SAPSAN AIRLINE 54 KGB Kirgizië SKY JET 60 SJL Kirgizië SKY KG AIRLINES 41 KGK Kirgizië TRANS CARAVAN KG 55 TCK Kirgizië TEZ JET 46 TEZ Kirgizië Alle luchtvaartmaatschappijen die zijn gecertificeerd door de autoriteiten van Liberia die verantwoordelijk zijn voor de controle op de naleving van de regelgeving Liberia Alle luchtvaartmaatschappijen die zijn gecertificeerd door de autoriteiten van Libië die verantwoordelijk zijn voor de controle op de naleving van de regelgeving, inclusief Libië AFRIQIYAH AIRWAYS 007/01 AAW Libië AIR LIBYA 004/01 TLR Libië AL MAHA AVIATION 030/18 Onbekend Libië BERNIQ AIRWAYS 032/21 BNL Libië BURAQ AIR 002/01 BRQ Libië GLOBAL AIR TRANSPORT 008/05 GAK Libië HALA AIRLINES 033/21 HTP Libië LIBYAN AIRLINES 001/01 LAA Libië LIBYAN WINGS AIRLINES 029/15 LWA Libië PETRO AIR 025/08 PEO Libië Alle luchtvaartmaatschappijen die geregistreerd zijn door de autoriteiten van Nepal welke verantwoordelijk zijn voor toezicht op de naleving van de regelgeving, inclusief Nepal AIR DYNASTY HELI. S. 035/2001 Onbekend Nepal ALTITUDE AIR 085/2016 Onbekend Nepal BUDDHA AIR 014/1996 BHA Nepal FISHTAIL AIR 017/2001 Onbekend Nepal SUMMIT AIR 064/2010 Onbekend Nepal HELI EVEREST 086/2016 Onbekend Nepal HIMALAYA AIRLINES 084/2015 HIM Nepal KAILASH HELICOPTER SERVICES 087/2018 Onbekend Nepal MAKALU AIR 057A/2009 Onbekend Nepal MANANG AIR PVT 082/2014 Onbekend Nepal MOUNTAIN HELICOPTERS 055/2009 Onbekend Nepal PRABHU HELICOPTERS 081/2013 Onbekend Nepal NEPAL AIRLINES CORPORATION 003/2000 RNA Nepal SAURYA AIRLINES 083/2014 Onbekend Nepal SHREE AIRLINES 030/2002 SHA Nepal SIMRIK AIR 034/2000 Onbekend Nepal SIMRIK AIRLINES 052/2009 RMK Nepal SITA AIR 033/2000 Onbekend Nepal TARA AIR 053/2009 Onbekend Nepal YETI AIRLINES 037/2004 NYT Nepal De volgende luchtvaartmaatschappijen die zijn gecertificeerd door de autoriteiten van Rusland die verantwoordelijk zijn voor de controle op de naleving van de regelgeving Rusland AURORA AIRLINES 486 SHU Rusland AVIACOMPANY “AVIASTAR-TU” CO. LTD 458 TUP Rusland IZHAVIA 479 IZA Rusland JOINT STOCK COMPANY “AIR COMPANY “YAKUTIA”” 464 SYL Rusland JOINT STOCK COMPANY “RUSJET” 498 RSJ Rusland JOINT STOCK COMPANY “UVT AERO” 567 UVT Rusland JOINT STOCK COMPANY SIBERIA AIRLINES 31 SBI Rusland JOINT STOCK COMPANY SMARTAVIA AIRLINES 466 AUL Rusland JOINT-STOCK COMPANY “IRAERO” AIRLINES 480 IAE Rusland JOINT-STOCK COMPANY “URAL AIRLINES” 18 SVR Rusland JOINT—STOCK COMPANY ALROSA AIR COMPANY 230 DRU Rusland JOINT-STOCK COMPANY NORDSTAR AIRLINES 452 TYA Rusland JS AVIATION COMPANY “RUSLINE” 225 RLU Rusland JSC YAMAL AIRLINES 142 LLM Rusland LLC “NORD WIND” 516 NWS Rusland LLC “AIRCOMPANY IKAR” 36 KAR Rusland LTD. I FLY 533 RSY Rusland POBEDA AIRLINES LIMITED LIABILITY COMPANY 562 PBD Rusland PUBLIC JOINT STOCK COMPANY “AEROFLOT — RUSSIAN AIRLINES” 1 AFL Rusland ROSSIYA AIRLINES, JOINT STOCK COMPANY 2 SDM Rusland SKOL AIRLINE LLC 228 CDV Rusland UTAIR AVIATION, JOINT-STOCK COMPANY 6 UTA Rusland Alle luchtvaartmaatschappijen die geregistreerd zijn door de autoriteiten van São Tomé en Príncipe welke verantwoordelijk zijn voor toezicht op de naleving van de regelgeving, inclusief Sao Tomé en Principe AFRICA’S CONNECTION 10/AOC/2008 ACH Sao Tomé en Principe STP AIRWAYS 03/AOC/2006 STP Sao Tomé en Principe Alle luchtvaartmaatschappijen die geregistreerd zijn door de autoriteiten van Sierra Leone die verantwoordelijk zijn voor toezicht op de naleving van de regelgeving, inclusief Sierra Leone Alle luchtvaartmaatschappijen die geregistreerd zijn door de autoriteiten van Sudan welke verantwoordelijk zijn voor toezicht op de naleving van de regelgeving, inclusief Sudan ALFA AIRLINES SD 54 AAJ Sudan BADR AIRLINES 35 BDR Sudan BLUE BIRD AVIATION 11 BLB Sudan ELDINDER AVIATION 8 DND Sudan GREEN FLAG AVIATION 17 GNF Sudan HELEJETIC AIR 57 HJT Sudan KATA AIR TRANSPORT 9 KTV Sudan KUSH AVIATION CO. 60 KUH Sudan NOVA AIRWAYS 46 NOV Sudan SUDAN AIRWAYS CO. 1 SUD Sudan SUN AIR 51 SNR Sudan TARCO AIR 56 TRQ Sudan ” ( 1 ) De in deze bijlage vermelde luchtvaartmaatschappijen kunnen toestemming krijgen om verkeersrechten uit te oefenen door luchtvaartuigen met bemanning te huren (“wet lease”) van luchtvaartmaatschappijen waaraan geen exploitatieverbod is opgelegd, voor zover de geldende veiligheidsvoorschriften worden nageleefd. BIJLAGE II “BIJLAGE B LIJST VAN LUCHTVAARTMAATSCHAPPIJEN WAARAAN EXPLOITATIEBEPERKINGEN ZIJN OPGELEGD IN DE UNIE ( 1 ) Naam van de juridische entiteit van de luchtvaartmaatschappij, zoals vermeld op het AOC (en handelsnaam, indien verschillend) Nummer van het Air Operator Certificate (AOC) Drieletterige aanduiding van de ICAO Land van de exploitant Type luchtvaartuig waaraan beperkingen worden opgelegd Registratiemerkteken(s) en, voor zover beschikbaar, constructieserienummer(s) van luchtvaartuigen waaraan beperkingen zijn opgelegd Staat van registratie IRAN AIR IR.AOC.100 IRA Iran Alle luchtvaartuigen van het type Fokker F100 en het type Boeing B747 Luchtvaartuigen van het type Fokker F100, als vermeld op het AOC; luchtvaartuigen van het type Boeing B747, als vermeld op het AOC Iran AIR KORYO GAC-AOC/KOR-01 KOR Noord-Korea De volledige vloot, met uitzondering van: 2 luchtvaartuigen van het type TU- 204 De volledige vloot, met uitzondering van: P-632, P-633 Noord-Korea ” ( 1 ) De in deze bijlage vermelde luchtvaartmaatschappijen kunnen toestemming krijgen om verkeersrechten uit te oefenen door luchtvaartuigen met bemanning te huren (“wet lease”) van luchtvaartmaatschappijen waaraan geen exploitatieverbod is opgelegd, voor zover de geldende veiligheidsvoorschriften worden nageleefd. ELI: http://data.europa.eu/eli/reg_impl/2023/2691/oj ISSN 1977-0758 (electronic edition)",
  "source": "EUR LEX"
}