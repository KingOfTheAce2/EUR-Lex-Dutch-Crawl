{
  "url": "http://www.w3.org/1999/xhtml\"><!--",
  "content": "L_202500023NL.000101.fmx.xml Publicatieblad van de Europese Unie NL L-serie 2025/23 7.3.2025 UITVOERINGSVERORDENING (EU) 2025/23 VAN DE COMMISSIE van 19 december 2024 tot vaststelling van uitvoeringsbepalingen voor Verordening (EU) 2018/1139 van het Europees Parlement en de Raad wat betreft eisen voor het toezicht op grondafhandelingsdiensten en organisaties die deze verlenen (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2018/1139 van het Europees Parlement en de Raad van 4 juli 2018 inzake gemeenschappelijke regels op het gebied van burgerluchtvaart en tot oprichting van een Agentschap van de Europese Unie voor de veiligheid van de luchtvaart, en tot wijziging van de Verordeningen (EG) nr. 2111/2005, (EG) nr. 1008/2008, (EU) nr. 996/2010, (EU) nr. 376/2014 en de Richtlijnen 2014/30/EU en 2014/53/EU van het Europees Parlement en de Raad, en tot intrekking van de Verordeningen (EG) nr. 552/2004 en (EG) nr. 216/2008 van het Europees Parlement en de Raad en Verordening (EEG) nr. 3922/91 van de Raad ( 1 ) , en met name artikel 62, lid 14, punt d), artikel 62, lid 15, punten a), b) en c), en artikel 72, lid 5, Overwegende hetgeen volgt: (1) Bij Verordening (EU) 2018/1139 zijn de essentiële eisen vastgesteld voor de veilige verlening van grondafhandelingsdiensten en organisaties die deze diensten verlenen op luchtvaartterreinen die binnen het toepassingsgebied van die verordening vallen, alsook bepalingen voor toezicht door nationale bevoegde autoriteiten op die organisaties en de grondafhandelingsdiensten die worden verleend op de luchtvaartterreinen in de Unie die binnen het toepassingsgebied van die verordening vallen. (2) Om een hoog niveau van veiligheid van de burgerluchtvaart in de Unie te waarborgen, en in overeenstemming met het subsidiariteitsbeginsel, moet deze verordening de stand van de techniek en de beste praktijken op het gebied van grondafhandeling weerspiegelen. Daarbij moet ook rekening worden gehouden met de toepasselijke normen en aanbevolen praktijken van de Internationale Burgerluchtvaartorganisatie en de wereldwijde ervaring met grondafhandelingsactiviteiten, alsook met de wetenschappelijke en technische vooruitgang op het gebied van grondafhandeling. Om te zorgen voor voldoende toezicht op organisaties die grondafhandelingsdiensten verlenen, moeten de in deze verordeningen vastgestelde regels bovendien evenredig zijn, aangepast zijn aan het veiligheidsrisico van grondafhandelingsactiviteiten en de veiligheidsprestaties van de grondafhandelingsorganisaties, en moeten zij voorzien in de nodige flexibiliteit voor de naleving op maat. (3) De in deze verordening vastgestelde eisen moeten ervoor zorgen dat de lidstaten op geharmoniseerde en consistente wijze toezicht houden op organisaties die grondafhandelingsdiensten verlenen op luchtvaartterreinen in de Unie. Daarom moet in deze verordening het kader worden vastgesteld waarbinnen de bevoegde autoriteiten een beheersysteem moeten ontwikkelen en toepassen dat de nodige processen, opleiding en kwalificatie van personeel, en procedures voor toezicht, en met name coöperatief toezicht op grondafhandelingsorganisaties, omvat. (4) Om te garanderen dat het toezicht op verklarende grondafhandelingsorganisaties op een competente en correcte manier wordt uitgeoefend en dat de resultaten van het toezicht correct worden gebruikt om de veiligheid van de onder toezicht staande organisaties te verbeteren, moeten de nationale bevoegde autoriteiten ervoor zorgen dat de inspecteurs die toezicht uitoefenen, voldoende opgeleid en gekwalificeerd zijn en over passende vaardigheden en ervaring beschikken om de veiligheidsprestaties van de grondafhandelingsorganisaties die onder hun toezichtsverantwoordelijkheid vallen, te beoordelen. (5) Om een efficiënt gebruik van de middelen van de bevoegde autoriteiten bij het uitoefenen van toezicht mogelijk te maken en de harmonisatie van operationele processen en procedures voor grondafhandeling aan te moedigen door het vrijwillige gebruik van sectorale normen, moet deze verordening de lidstaten in staat stellen samen te beoordelen of de sectorale normen voldoen aan bijlagen I en II bij Gedelegeerde Verordening (EU) 2025/20 ( 2 ) van de Commissie. (6) De toezichtsactiviteiten die betrekking hebben op het controleren of grondafhandelingsorganisaties alle toepasselijke eisen naleven en in overeenstemming met hun ingediende verklaring werken, moeten op consistente wijze worden uitgevoerd en worden gespreid over de in deze verordening vastgestelde periode. Daartoe moeten de bevoegde autoriteiten een toezichtsprogramma opstellen en uitvoeren om ervoor te zorgen dat de reikwijdte van het toezicht volledig wordt bestreken zoals gepland. (7) Om de uitvoering van risicogebaseerd toezicht te waarborgen, moet het toezichtsprogramma gedeeltelijk worden gebaseerd op veiligheidsgegevens die zijn verzameld bij grondafhandelingsorganisaties; dit helpt de bevoegde autoriteiten een volledig beeld te krijgen van het veiligheidsniveau voor elke grondafhandelingsorganisatie waarop toezicht wordt uitgeoefend. De veiligheidsrapporten moeten zorgen voor betrouwbare en voldoende informatie om een nauwkeurige veiligheidsanalyse mogelijk te maken. (8) Om ervoor te zorgen dat de rapportageverplichtingen van grondafhandelingsorganisaties bijdragen tot de verbetering van de veiligheid bij grondafhandelingsactiviteiten, moet deze verordening een kader vaststellen voor bevoegde autoriteiten om consistente feedback over gemelde grondafhandelingsvoorvallen rechtstreeks aan de grondafhandelingsorganisaties te verstrekken; dit moet onder meer mogelijk worden gemaakt via het toezichtsproces. (9) Regelgevende maatregelen moeten voorrang geven aan samenwerking tussen nationale bevoegde autoriteiten bij het toezicht op organisaties die grondafhandelingsdiensten verlenen op luchtvaartterreinen in meer dan één lidstaat, om het gebruik van middelen te verbeteren en dubbel werk en dubbel toezicht te voorkomen. De nationale bevoegde autoriteiten die betrokken zijn bij het toezicht op organisaties die grondafhandelingsdiensten verlenen op luchtvaartterreinen in meer dan één lidstaat, wisselen informatie uit die nodig is voor efficiënt en geharmoniseerd toezicht. Een goede coördinatie van het gehele proces en de verdeling van toezichtstaken tussen de betrokken lidstaten zijn van cruciaal belang voor een efficiënt coöperatief toezicht. In dit verband moeten de nationale bevoegde autoriteiten die bij het coöperatieve toezichtsproces zijn betrokken, zich baseren op duidelijke regels waarin hun taken worden omschreven en beschikken over de juiste instrumenten, zodat zij onderling de resultaten kunnen uitwisselen van de toezichtsactiviteiten die worden uitgevoerd op de luchtvaartterreinen die onder hun toezicht staan en in de hoofdvestiging van de grondafhandelingsorganisatie, vanwaar deze organisatie controle uitoefent en het beheersysteem toepast op al haar stations. (10) De maatregelen van deze verordening zijn gebaseerd op Advies nr. 01/2024 ( 3 ) van het Agentschap van de Europese Unie voor de veiligheid van de luchtvaart (het agentschap) overeenkomstig artikel 75, lid 2, punten b) en c), en artikel 76, lid 1, van Verordening (EU) 2018/1139. (11) De bevoegde autoriteiten moeten voldoende tijd krijgen om het nieuwe regelgevingskader ten uitvoer te leggen na de inwerkingtreding van deze verordening. Daarom moet de toepassing van deze verordening worden uitgesteld tot 27 maart 2028. (12) De in deze verordening vastgestelde eisen zijn in overeenstemming met het advies van het bij artikel 127 van Verordening (EU) 2018/1139 ingestelde Comité voor de toepassing van gemeenschappelijke veiligheidsvoorschriften op het gebied van de burgerluchtvaart, HEEFT DE VOLGENDE VERORDENING VASTGESTELD: Artikel 1 Onderwerp In deze verordening worden gedetailleerde regels vastgesteld voor de toewijzing van verantwoordelijkheden aan de nationale bevoegde autoriteiten die verantwoordelijk zijn voor het toezicht op grondafhandelingsdiensten en organisaties die dergelijke diensten verlenen, alsook regels voor de uitwisseling van informatie, de kwalificatie van personeel en de administratieve en beheersystemen van die bevoegde autoriteiten. Artikel 2 Definities Met het oog op de toepassing van deze verordening wordt verstaan onder: 1) “coöperatief toezicht”: een gecoördineerd toezichtsproces waarbij meer dan één bevoegde autoriteit betrokken is om toezicht te houden op een organisatie die grondafhandelingsdiensten verleent op luchtvaartterreinen die onder de jurisdictie van meer dan één bevoegde autoriteit vallen of zich in meer dan één lidstaat bevinden; de bevoegde autoriteiten bepalen hun individuele taken, wisselen relevante gegevens en informatie voor het toezicht uit, en bevorderen samenwerking om een uniform toezicht en een efficiënt gebruik van middelen te waarborgen, onder meer door dubbele taken, audits en inspecties te voorkomen; 2) “audit”: een systematisch, onafhankelijk en gedocumenteerd proces om gegevens te verkrijgen en objectief te evalueren, teneinde na te gaan in hoeverre aan de eisen is voldaan; audits kunnen inspecties omvatten; 3) “inspectie”: in de context van monitoring van de naleving en toezicht, een onafhankelijke en gedocumenteerde beoordeling van de naleving aan de hand van observatie en inzicht, indien nodig vergezeld van metingen, tests of vergelijkingen met normen, teneinde na te gaan of de toepasselijke eisen zijn nageleefd; een inspectie kan deel uitmaken van een audit, maar mag ook buiten het normale auditplan worden uitgevoerd, met name om na te gaan of een bepaalde bevinding is gesloten. Artikel 3 Belangrijkste verplichtingen van de lidstaten 1.   Elke lidstaat wijst binnen die lidstaat een of meer bevoegde autoriteiten aan met de nodige bevoegdheden en verantwoordelijkheden voor de toezichts- en handhavingstaken met betrekking tot grondafhandelingsorganisaties die actief zijn op luchtvaartterreinen die binnen het toepassingsgebied van Verordening (EU) 2018/1139 vallen. 2.   De nationale bevoegde autoriteiten hebben de volgende verplichtingen, die nader worden toegelicht in de bijlage bij deze verordening: a) verklaringen ontvangen van organisaties die grondafhandelingsdiensten verrichten op de luchtvaartterreinen die onder hun jurisdictie vallen; b) toezicht uitoefenen op die grondafhandelingsorganisaties; c) ervoor zorgen dat de personeelsleden die zijn aangewezen om toezicht op de grondafhandeling uit te oefenen, naar behoren zijn opgeleid en gekwalificeerd en bekwaam zijn, en dat hun bekwaamheid in stand wordt gehouden; d) bijdragen tot de uitvoering van doeltreffend coöperatief toezicht; e) voor zover nodig handhavingsmaatregelen nemen of op gang brengen. 3.   De lidstaten zorgen ervoor dat de bevoegde autoriteiten over de nodige vaardigheden en middelen beschikken om hun verantwoordelijkheden uit hoofde van deze verordening te vervullen. 4.   De lidstaten moeten ervoor zorgen dat de bevoegde autoriteiten hun bevoegdheden onpartijdig en transparant uitoefenen. Artikel 4 Toezicht 1.   Wanneer een lidstaat meer dan één bevoegde autoriteit aanwijst, stelt hij de verantwoordelijkheden en de geografische reikwijdte van de bevoegdheden van elke bevoegde autoriteit vast. Er wordt gezorgd voor coördinatie tussen deze autoriteiten om te garanderen dat zij effectief toezicht houden op alle grondafhandelingsactiviteiten en de organisaties die ze uitvoeren, binnen hun respectieve bevoegdheden. 2.   De lidstaten zien erop toe dat het personeel van de bevoegde autoriteiten geen toezichtsactiviteiten verricht wanneer dit direct of indirect tot een belangenconflict kan leiden. 3.   Personeel dat door de bevoegde autoriteit gemachtigd is om toezichtsactiviteiten uit te voeren, moet de bevoegdheid krijgen om de volgende taken uit te voeren: a) de archieven, gegevens en procedures onderzoeken, alsmede al het andere materiaal dat relevant is voor de uitvoering van de toezichtstaak; b) kopieën of uittreksels van dergelijke archieven, gegevens, procedures en ander materiaal meenemen; c) een mondelinge toelichting ter plaatse vragen, indien nodig; d) zich toegang verschaffen tot relevante terreinen, exploitatievestigingen of andere relevante zones en vervoersmiddelen; e) audits, onderzoeken, tests, oefeningen, beoordelingen en inspecties uitvoeren, en f) voor zover nodig handhavingsmaatregelen nemen of op gang brengen. Indien nodig machtigen de lidstaten het personeel om aanvullende taken uit te voeren met het oog op toezichtsactiviteiten. 4.   Wanneer een grondafhandelingsorganisatie binnen het toepassingsgebied van artikel 2, lid 1, punt c), van Gedelegeerde Verordening (EU) 2022/1645 ( 4 ) van de Commissie valt en de betrokken lidstaat een onafhankelijke en autonome entiteit heeft aangewezen om de toegewezen rol en verantwoordelijkheden van de bevoegde autoriteit die verantwoordelijk is voor het toezicht op de naleving van Gedelegeerde Verordening (EU) 2022/1645 te vervullen, worden coördinatiemaatregelen vastgesteld tussen die entiteit en de overeenkomstig deze verordening aangewezen nationale bevoegde autoriteit, teneinde doeltreffend toezicht te waarborgen op alle vereisten waaraan de grondafhandelingsorganisatie moet voldoen. 5.   De lidstaten ontwikkelen en implementeren handhavingsmaatregelen als bedoeld in artikel 62, lid 2, punten d) en e), van Verordening (EU) 2018/1139. Artikel 5 Ondersteuning van het Agentschap om coöperatief toezicht te vergemakkelijken Het Agentschap faciliteert de doeltreffende uitvoering van de vereisten inzake coöperatief toezicht door de lidstaten, teneinde veilige toegang tot en uitwisseling van relevante informatie en documentatie tussen bevoegde autoriteiten mogelijk te maken, hetgeen nodig is om hun taken in verband met toezicht en handhaving uit hoofde van deze verordening uit te voeren. Artikel 6 Overgangsbepalingen In afwijking van ARGH.OVS.305, punt c), voeren de bevoegde autoriteiten uiterlijk 27 maart 2030 ten minste één alomvattend toezicht uit op alle verklarende organisaties in hun lidstaat. De bevoegde autoriteit houdt bij het opstellen van haar toezichtplan rekening met de voorafgaande operationele ervaring van een organisatie. Artikel 7 Inwerkingtreding en toepassing 1.   Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . 2.   Zij is van toepassing met ingang van 27 maart 2028. 3.   De volgende punten zijn van toepassing met ingang van 27 maart 2031. a) ARGH.GEN.125, punt c), b) ARGH.GEN.136, c) ARGH.MGM.200, punt e), d) ARGH.MGM.205, punt e), e) ARGH.MGM.211, f) ARGH.OVS.300, punt f). Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 19 december 2024. Voor de Commissie De voorzitter Ursula VON DER LEYEN ( 1 ) PB L 212 van 22.8.2018, blz. 1 , ELI: http://data.europa.eu/eli/reg/2018/1139/oj . ( 2 ) Gedelegeerde Verordening (EU) 2025/20 van de Commissie van 19 december 2024 tot aanvulling van Verordening (EU) 2018/1139 van het Europees Parlement en de Raad door de vaststelling van eisen voor de veilige verlening van grondafhandelingsdiensten en voor organisaties die deze diensten verlenen ( PB L, 2025/20, 7.3.2025, ELI: : http://data.europa.eu/eli/reg_del/2025/20/oj ). ( 3 ) https://www.easa.europa.eu/en/document-library/opinions/opinion-no-012024 . ( 4 ) Gedelegeerde Verordening (EU) 2022/1645 van de Commissie van 14 juli 2022 tot vaststelling van regels voor de toepassing van Verordening (EU) 2018/1139 van het Europees Parlement en de Raad, wat betreft eisen voor het beheer van risico’s voor de informatiebeveiliging met mogelijke gevolgen voor de luchtvaartveiligheid voor organisaties die onder Verordeningen (EU) nr. 748/2012 en (EU) nr. 139/2014 van de Commissie vallen en tot wijziging van Verordeningen (EU) nr. 748/2012 en (EU) nr. 139/2014 van de Commissie ( PB L 248 van 26.9.2022, blz. 18 , ELI: http://data.europa.eu/eli/reg_del/2022/1645/oj ). BIJLAGE VEREISTEN VOOR AUTORITEITEN — GRONDAFHANDELING (DEEL-ARGH) SUBDEEL GEN ALGEMENE VEREISTEN ARGH.GEN.005 Toepassingsgebied Deze bijlage bevat eisen voor de bevoegde autoriteiten en voor hun verantwoordelijkheden als bedoeld in artikel 3, lid 1, en artikel 4 van deze verordening, om toezicht uit te oefenen op de grondafhandelingsorganisaties en de grondafhandelingsdiensten die zij verlenen overeenkomstig Gedelegeerde Verordening (EU) 2025/20 van de Commissie. ARGH.GEN.100 Bevoegde autoriteit a) De bevoegde autoriteit die verantwoordelijk is voor het toezicht op organisaties die grondafhandelingsdiensten verlenen op een luchtvaartterrein dat binnen het toepassingsgebied van Verordening (EU) 2018/1139 valt, is de autoriteit die is aangewezen door de lidstaat waar het luchtvaartterrein zich bevindt. b) Onverminderd punt a) is de bevoegde autoriteit die verantwoordelijk is voor het ontvangen van de verklaring van één bedrijfsgroep van grondafhandelingsorganisaties of een zelfafhandelende luchtvaartuigexploitant die zijn hoofdvestiging in een lidstaat heeft en grondafhandelingsdiensten verleent in meer dan één lidstaat, de autoriteit die is aangewezen door de lidstaat waar de organisatie haar hoofdvestiging heeft. Die verklaring wordt geacht bij alle betrokken bevoegde autoriteiten te zijn ingediend indien de volgende voorwaarden allebei zijn vervuld: 1) ze bevat informatie over de grondafhandelingsdiensten die worden verleend op alle luchtvaartterreinen die binnen het toepassingsgebied van Verordening (EU) 2018/1139 vallen in alle lidstaten waar de grondafhandelingsorganisatie diensten verleent; 2) ze bestrijkt alle betrokken lidstaten via het overeenkomstig artikel 74 van Verordening (EU) 2018/1139 opgezette informatieregister. c) Zodra de verklaring is ingediend, is zij geldig en wordt zij erkend in alle lidstaten zonder verdere eisen of beoordeling, overeenkomstig artikel 67, lid 1, van Verordening (EU) 2018/1139. d) De bevoegde autoriteit die verantwoordelijk is voor het toezicht op de in punt b) bedoelde organisaties, is de autoriteit die is aangewezen door de lidstaat waar het luchtvaartterrein zich bevindt. De taakverdeling tussen de betrokken bevoegde autoriteiten voor het toezicht op die organisaties geschiedt overeenkomstig ARGH.OVS.330. ARGH.GEN.115 Documentatie betreffende het toezicht De bevoegde autoriteit verstrekt alle relevante wetteksten, normen, voorschriften, technische publicaties, daarmee samenhangende documenten en richtsnoeren aan haar betrokken personeelsleden, zodat zij hun taken kunnen uitvoeren en zich van hun verantwoordelijkheden kunnen kwijten. ARGH.GEN.120 Wijzen van naleving Het Agentschap stelt aanvaardbare wijzen van naleving (acceptable means of compliance, AMC) op die mogen worden gebruikt om overeenstemming te bereiken met Verordening (EU) 2018/1139 en de gedelegeerde en uitvoeringshandelingen daarvan. ARGH.GEN.125 Informatie die aan het Agentschap moet worden verstrekt a) Als de bevoegde autoriteit weet heeft gekregen van significante problemen met de uitvoering, door een grondafhandelingsorganisatie, van Verordening (EU) 2018/1139 en de bijbehorende gedelegeerde en uitvoeringshandelingen, stelt zij het Agentschap daarvan onverwijld in kennis en in elk geval binnen 30 dagen nadat zij die problemen heeft opgemerkt. b) Onverminderd Verordening (EU) nr. 376/2014 van het Europees Parlement en de Raad ( 1 ) en de gedelegeerde handelingen en uitvoeringshandelingen daarvan verstrekt de bevoegde autoriteit veiligheidsrelevante informatie die voortvloeit uit de krachtens artikel 6, lid 6, van Verordening (EU) nr. 376/2014 in de nationale gegevensbank opgeslagen voorvalmeldingen, zo snel mogelijk aan het Agentschap. c) De bevoegde autoriteit verstrekt het Agentschap zo spoedig mogelijk veiligheidsrelevante informatie die afkomstig is van de informatiebeveiligingsrapporten die zij heeft ontvangen overeenkomstig punt IS.D.OR.230 van de bijlage bij Gedelegeerde Verordening (EU) 2022/1645. ARGH.GEN.135 Onmiddellijke reactie op een veiligheidsprobleem a) Onverminderd Verordening (EU) nr. 376/2014 en de gedelegeerde en uitvoeringshandelingen daarvan voert de bevoegde autoriteit een systeem in voor de verzameling, analyse en verspreiding van veiligheidsinformatie. b) Het Agentschap voert een systeem in om alle ontvangen veiligheidsrelevante informatie te analyseren en de bevoegde autoriteiten van de lidstaten en de Commissie onverwijld alle informatie, met inbegrip van aanbevelingen of te nemen corrigerende maatregelen, te verstrekken die zij nodig hebben om tijdig te reageren op een veiligheidsprobleem waarbij organisaties betrokken zijn die verantwoordelijk zijn voor de verlening van grondafhandelingsdiensten in het kader van Verordening (EU) 2018/1139 en de gedelegeerde en uitvoeringshandelingen daarvan. c) Bij ontvangst van de in de punten a) en b) bedoelde informatie neemt de bevoegde autoriteit passende maatregelen om het veiligheidsprobleem aan te pakken. d) De bevoegde autoriteit brengt de overeenkomstig punt c) genomen maatregelen onmiddellijk ter kennis van de grondafhandelingsorganisatie, die deze overeenkomstig Verordening (EU) 2018/1139 en de gedelegeerde en uitvoeringshandelingen daarvan moet naleven. De bevoegde autoriteit stelt ook het Agentschap in kennis van deze maatregelen, alsmede de andere betrokken bevoegde autoriteiten, in zoverre gecombineerd optreden vereist is. e) In voorkomend geval worden de aan een grondafhandelingsorganisatie gemelde maatregelen ook meegedeeld aan de exploitant van het luchtvaartterrein waar de grondafhandelingsorganisatie de grondafhandelingsdiensten verleent waarop die maatregelen betrekking hebben. ARGH.GEN.136 Onmiddellijke reactie op een informatiebeveiligingsincident of kwetsbaarheid met gevolgen voor de veiligheid van de luchtvaart a) De bevoegde autoriteit past een systeem toe voor de verzameling, analyse en verspreiding van informatie over door grondafhandelingsorganisaties gemelde incidenten en kwetsbaarheden op het gebied van informatiebeveiliging met mogelijke gevolgen voor de veiligheid van de luchtvaart. Dit gebeurt in coördinatie met alle andere relevante autoriteiten die binnen de betrokken lidstaat verantwoordelijk zijn voor informatiebeveiliging of cyberbeveiliging om de coördinatie en compatibiliteit van meldingsregelingen te verbeteren. b) Het Agentschap voert een systeem in voor de analyse van alle veiligheidsrelevante informatie die overeenkomstig ARGH.GEN.125, punt c), is ontvangen, en verstrekt de lidstaten en de Commissie zonder onnodige vertraging alle informatie, met inbegrip van aanbevelingen of te nemen corrigerende maatregelen, die zij nodig hebben om tijdig te kunnen reageren op een informatiebeveiligingsincident of kwetsbaarheid met mogelijke gevolgen voor de luchtvaartveiligheid, waarbij producten, apparatuur, personen of organisaties die onder Verordening (EU) 2018/1139 en de gedelegeerde en uitvoeringshandelingen daarvan vallen, zijn betrokken. c) Na ontvangst van de in de punten a) en b) bedoelde informatie neemt de bevoegde autoriteit passende maatregelen om de mogelijke gevolgen van het informatiebeveiligingsincident of de kwetsbaarheid voor de veiligheid van de luchtvaart aan te pakken. d) Overeenkomstig punt c) genomen maatregelen moeten onmiddellijk ter kennis worden gebracht van alle personen of organisaties die daaraan moeten voldoen krachtens Verordening (EU) 2018/1139 en de gedelegeerde en uitvoeringshandelingen daarvan. De bevoegde autoriteit stelt ook het Agentschap in kennis van deze maatregelen, alsmede de bevoegde autoriteiten van de andere betrokken lidstaten, als gezamenlijk optreden vereist is. SUBDEEL MGM BEHEER ARGH.MGM.200 Beheersysteem a) De bevoegde autoriteit zorgt voor het opzetten, implementeren en onderhouden van een beheersysteem dat alle volgende elementen omvat: 1) gedocumenteerde beleidslijnen en procedures ter beschrijving van haar organisatie, middelen en methoden om ervoor te zorgen dat de bevoegde autoriteit in overeenstemming is met Verordening (EU) 2018/1139 en de gedelegeerde en uitvoeringshandelingen daarvan, die actueel worden gehouden en binnen die bevoegde autoriteit als basiswerkdocumenten voor alle daarmee verband houdende taken dienen; 2) voldoende personeel, waaronder inspecteurs, om haar taken uit te voeren en zich van haar verantwoordelijkheden te kwijten; 3) passende faciliteiten en kantoorruimte om de toegewezen taken uit te voeren; 4) een functie om te controleren of het beheersysteem voldoet aan de toepasselijke eisen en om te beoordelen of de procedures, waaronder de invoering van een proces voor interne controle en voor het beheer van veiligheidsrisico’s, passend zijn; 5) een persoon of groep personen die eindverantwoordelijkheid heeft ten overstaan van de hoogste leiding van de bevoegde autoriteit voor wat de nalevingscontrolefunctie betreft. b) Met betrekking tot het in punt a), 2), bedoelde personeel zorgt de bevoegde autoriteit voor het volgende: 1) het personeel moet beschikken over relevante luchtvaartkennis en -ervaring en voldoende opgeleid en gekwalificeerd zijn om de toegewezen taken uit te voeren; 2) de inspecteurs krijgen een basisopleiding, opleiding op de werkplek en periodieke opleiding om ervoor te zorgen dat zij bekwaam blijven, afhankelijk van hun eerdere kwalificatie en ervaring bij de indiensttreding; 3) er moet een systeem worden opgezet om de beschikbaarheid van het personeel te plannen, teneinde te garanderen dat alle taken naar behoren worden volbracht. c) De in punt a), 4), bedoelde nalevingscontrolefunctie omvat een systeem van terugkoppeling van controlebevindingen naar de hoogste leiding van de bevoegde autoriteit, om te waarborgen dat waar nodig corrigerende maatregelen worden uitgevoerd. d) De bevoegde autoriteit wijst voor elk werkterrein, inclusief het beheersysteem, één of meer personen aan die de algemene verantwoordelijkheid dragen voor het beheer van de in punt a) bedoelde taken. e) Naast de eisen van punt a) moet het door de bevoegde autoriteit opgezette en onderhouden beheersysteem voldoen aan bijlage I (Deel-IS.AR) bij Uitvoeringsverordening (EU) 2023/203 van de Commissie ( 2 ) , om te zorgen voor een goed beheer van risico’s voor de informatiebeveiliging die gevolgen kunnen hebben voor de veiligheid van de luchtvaart. ARGH.MGM.205 Toewijzing van taken aan gekwalificeerde entiteiten a) De bevoegde autoriteit kan taken in verband met de registratie van verklaringen of permanent toezicht op grondafhandelingsorganisaties die onder Verordening (EU) 2018/1139 en de gedelegeerde en uitvoeringshandelingen daarvan vallen, toewijzen aan gekwalificeerde entiteiten. b) Bij het toewijzen van deze taken aan een gekwalificeerde entiteit zorgt de bevoegde autoriteit ervoor dat: 1) zij een systeem heeft opgezet om in het begin en op permanente basis te beoordelen of de gekwalificeerde entiteit voldoet aan bijlage VI bij Verordening (EU) 2018/1139; 2) het in punt 1) bedoelde systeem en de resultaten van de beoordelingen worden gedocumenteerd; 3) zij een gedocumenteerde overeenkomst heeft opgesteld met de gekwalificeerde entiteit; deze overeenkomst moet door beide partijen zijn goedgekeurd op het passende beheersniveau en moet een duidelijke omschrijving bevatten van: i) de uit te voeren taken; ii) de te verstrekken verklaringen, rapporten en registers; iii) de technische voorwaarden waaraan moet worden voldaan bij de uitvoering van deze taken; iv) de daarmee samenhangende aansprakelijkheidsdekking; v) de bescherming van bij de uitvoering van deze taken verkregen informatie. c) De bevoegde autoriteit stelt procedures vast om ervoor te zorgen dat alle informatie met betrekking tot de indiening van een verklaring door een grondafhandelingsorganisatie onverwijld wordt uitgewisseld tussen de bevoegde autoriteit en de gekwalificeerde entiteit. d) De bevoegde autoriteit zorgt ervoor dat het in ARGH.MGM.200, punt a), 4), van deze bijlage bedoelde interne controleproces en risicobeheersingsproces betrekking hebben op alle voor haar rekening verrichte taken inzake de aanvaarding van verklaringen of permanent toezicht. e) Voor het toezicht op de naleving van ORGH.MGM.201 van bijlage I bij Gedelegeerde Verordening (EU) 2025/20 door de grondafhandelingsorganisatie kan de bevoegde autoriteit taken toewijzen aan gekwalificeerde entiteiten overeenkomstig punt a) of aan elke relevante autoriteit die verantwoordelijk is voor informatiebeveiliging of cyberbeveiliging in de lidstaat. Bij het toewijzen van deze taken zorgt de bevoegde autoriteit ervoor dat: 1) alle aspecten in verband met luchtvaartveiligheid worden gecoördineerd en in aanmerking genomen door de gekwalificeerde entiteit of de relevante autoriteit; 2) de resultaten van de toezichtsactiviteiten die door de gekwalificeerde entiteit of de relevante autoriteit worden uitgevoerd, worden opgenomen in de algemene toezichtsdossiers van de grondafhandelingsorganisatie; 3) haar eigen beheersysteem voor informatiebeveiliging, dat is opgezet overeenkomstig ARGH.MGM.200, punt e), betrekking heeft op alle taken op het gebied van permanent toezicht die namens haar worden uitgevoerd. ARGH.MGM.210 Wijzigingen van het beheersysteem a) De bevoegde autoriteit dient over een systeem te beschikken dat wijzigingen in kaart brengt die haar vermogen beïnvloeden om haar taken uit te voeren en zich van haar verantwoordelijkheden te kwijten zoals vastgesteld in Verordening (EU) 2018/1139 en de gedelegeerde en uitvoeringshandelingen daarvan. Dat systeem stelt haar in staat waar nodig maatregelen te nemen om ervoor te zorgen dat haar beheersysteem passend en doeltreffend blijft. b) De bevoegde autoriteit dient haar beheersysteem te actualiseren om alle wijzigingen in Verordening (EU) 2018/1139 en de gedelegeerde en uitvoeringshandelingen daarvan tijdig weer te geven. c) De bevoegde autoriteit dient het Agentschap in kennis te stellen van wijzigingen die haar vermogen beïnvloeden om haar taken uit te voeren en zich van haar verantwoordelijkheden te kwijten zoals vastgesteld in Verordening (EU) 2018/1139 en de gedelegeerde en uitvoeringshandelingen daarvan. ARGH.MGM.211 Wijzigingen van het beheersysteem voor informatiebeveiliging van een grondafhandelingsorganisatie a) Voor wijzigingen die worden beheerd en meegedeeld aan de bevoegde autoriteit overeenkomstig de procedure van IS.D.OR.255, punt a), van de bijlage bij Gedelegeerde Verordening (EU) 2022/1645, neemt de bevoegde autoriteit de beoordeling van deze wijzigingen op in haar permanente toezicht overeenkomstig de beginselen van punt ARGH.OVS.300 van deze bijlage. Wanneer een geval van niet-naleving wordt vastgesteld, stelt de bevoegde autoriteit de organisatie daarvan in kennis, vraagt ze verdere wijzigingen en handelt ze overeenkomstig ARGH.OVS.325 van deze bijlage. b) Voor andere in IS.D.OR.255, punt b), van de bijlage bij Gedelegeerde Verordening (EU) 2022/1645 vermelde wijzigingen gaat de bevoegde autoriteit, in het kader van haar toezichtstaken, na of de grondafhandelingsorganisatie de toepasselijke eisen naleeft. ARGH.MGM.215 Registratie van gegevens a) De bevoegde autoriteit zet een gegevensregistratiesysteem op dat garant staat voor de adequate opslag, toegankelijkheid en betrouwbare traceerbaarheid van: 1) de gedocumenteerde beleidslijnen en procedures van het beheersysteem; 2) opleiding, kwalificatie en machtiging van het personeel van de bevoegde autoriteit; 3) indien van toepassing, de taakverdeling onder gekwalificeerde entiteiten, waaronder de uit hoofde van ARGH.MGM.205 vereiste elementen, alsook de bijzonderheden van de toegewezen taken; 4) de verklaringsprocedure en het permanent toezicht op organisaties die verantwoordelijk zijn voor het verlenen van grondafhandelingsdiensten; 5) de beoordeling en kennisgeving aan het Agentschap van alternatieve wijzen van naleving, voorgesteld door organisaties die verantwoordelijk zijn voor het verlenen van grondafhandelingsdiensten, en de beoordeling van alternatieve wijzen van naleving die door de bevoegde autoriteit zelf worden gebruikt; 6) bevindingen, corrigerende maatregelen en datum van sluiting ervan, en opmerkingen; 7) de genomen handhavingsmaatregelen; 8) veiligheidsinformatie en follow-upmaatregelen; 9) het gebruik van de flexibiliteitsregeling die is vastgesteld in artikel 71 van Verordening (EU) 2018/1139. b) De bevoegde autoriteit houdt een bijgewerkte lijst bij van alle verklaringen die zij heeft ontvangen. c) De in de punten a) en b) bedoelde gegevens worden minstens vijf jaar bijgehouden, met inachtneming van de toepasselijke Uniewetgeving inzake gegevensbescherming. SUBDEEL OVS TOEZICHT EN HANDHAVING ARGH.OVS.300 Toezicht a) Tijdens het toezichtproces verifieert de bevoegde autoriteit: 1) de voortdurende naleving door de grondafhandelingsorganisatie van Gedelegeerde Verordening (EU) 2025/20 en de voorwaarden van haar verklaring; 2) de uitvoering van passende veiligheidsmaatregelen die zijn voorgeschreven door de bevoegde autoriteit overeenkomstig punt ARGH.GEN.135. b) Het in punt a) bedoelde toezicht moet: 1) worden gestaafd door documentatie die bedoeld is als leidraad voor het personeel van de bevoegde autoriteit om zijn taken uit te voeren; 2) de betrokken grondafhandelingsorganisatie in kennis stellen van de resultaten van het toezicht; 3) gebaseerd zijn op controles en inspecties, waaronder platforminspecties en onaangekondigde inspecties, voor zover van toepassing; 4) de bevoegde autoriteit het benodigde bewijs verschaffen indien verdere acties vereist zijn, inclusief de in ARGH.OVS.325, punt d), bedoelde maatregelen. c) Bij de reikwijdte van het toezicht moet rekening worden gehouden met de resultaten van eerdere toezichtactiviteiten van de bevoegde autoriteit en de veiligheidsprioriteiten die zijn vastgesteld in het Europees plan voor de veiligheid van de luchtvaart. d) De bevoegde autoriteit verzamelt en verwerkt alle informatie die zij van nut acht voor toezicht en risicogebaseerd toezicht, met inbegrip van onaangekondigde inspecties, voor zover passend. e) Indien meer dan één bevoegde autoriteit verantwoordelijk is voor het toezicht op dezelfde organisatie, wordt het toezicht uitgeoefend overeenkomstig ARGH.OVS.330. f) Met het oog op het toezicht op de naleving door de organisatie van ORGH.MGM.201 van bijlage I bij Gedelegeerde Verordening (EU) 2025/20, evalueert de bevoegde autoriteit, behalve de naleving van de punten a) tot en met d) van dit punt, alle vrijstellingen die zijn verleend op grond van IS.D.OR.200, punt e), van de bijlage bij Gedelegeerde Verordening (EU) 2022/1645 na de toepasselijke auditcyclus voor toezicht en telkens wanneer wijzigingen worden doorgevoerd in de reikwijdte van de werkzaamheden van de organisatie. ARGH.OVS.305 Toezichtsprogramma a) De bevoegde autoriteit moet een toezichtsprogramma opstellen en in stand houden dat de in ARGH.OVS.300 vereiste toezichtsactiviteiten bestrijkt. b) Het toezichtprogramma wordt ontwikkeld en uitgevoerd met inachtneming van de volgende elementen: 1) de door de grondafhandelingsorganisatie verleende diensten; 2) de complexiteit van de grondafhandelingsorganisatie; 3) de resultaten van toezicht uit het verleden, indien van toepassing; 4) de beoordeling van risico’s die verbonden zijn aan de grondafhandelingsdiensten die door de grondafhandelingsorganisatie worden verleend en van haar risicoblootstelling; 5) de veiligheidsprestaties van de grondafhandelingsorganisatie, indien van toepassing. c) De bevoegde autoriteit past een toezichtsplanningcyclus van maximaal 48 maanden toe, te rekenen vanaf de datum van ontvangst van de eerste verklaring. Het toezichtprogramma en de planning moeten de veiligheidsprestaties van de grondafhandelingsorganisatie en haar risicoblootstelling weerspiegelen. De toezichtsplanningcyclus omvat in voorkomend geval audits en inspecties, met inbegrip van onaangekondigde inspecties, indien van toepassing. d) De toezichtsplanningcyclus kan worden verlengd tot hoogstens 72 maanden als de bevoegde autoriteit heeft vastgesteld dat tijdens de vorige auditcyclus: 1) de grondafhandelingsorganisatie heeft aangetoond dat zij over een doeltreffend beheersysteem beschikt, met inbegrip van toezicht op de naleving, identificatie van gevaren voor de luchtvaartveiligheid en beheer van de daaraan verbonden risico’s; 2) de grondafhandelingsorganisatie voortdurend heeft aangetoond dat zij volledige controle heeft over alle wijzigingen overeenkomstig ORGH.GEN.130 van bijlage I bij Gedelegeerde Verordening (EU) 2025/20; 3) er geen bevindingen van niveau 1 zijn afgegeven; 4) alle corrigerende maatregelen zijn uitgevoerd binnen de door de bevoegde autoriteit aanvaarde of verlengde termijn overeenkomstig ARGH.OVS.325, punt d), van deze bijlage. e) De toezichtscyclus kan worden verkort als er bewijs is dat de veiligheidsprestaties van de grondafhandelingsorganisatie zijn afgenomen of wanneer specifieke gevaren in de plaatselijke omstandigheden op het luchtvaartterrein van exploitatie verscherpt toezicht vereisen. f) Het toezichtsprogramma bevat gegevens over de datums waarop audits en inspecties moeten plaatsvinden en de datums waarop zij zijn uitgevoerd. ARGH.OVS.310 Sectoriële normen Met het oog op het verzamelen, uitwisselen en verspreiden van relevante informatie tussen de Commissie, het Agentschap en de nationale bevoegde autoriteiten, evalueert het Agentschap, op basis van door de lidstaten verstrekte deskundigheid en objectieve criteria, de inhoud van sectoriële normen en de actualiseringen daarvan, wanneer deze door grondafhandelingsorganisaties op vrijwillige basis worden gebruikt om zich te kwijten van hun verantwoordelijkheden met betrekking tot de veilige verlening van grondafhandelingsdiensten. ARGH.OVS.315 Toezichtstaken a) De bevoegde autoriteit die verantwoordelijk is voor het toezicht op een organisatie die grondafhandelingsdiensten verleent op luchtvaartterreinen in de lidstaat van die autoriteit, zorgt ervoor dat alle volgende aspecten tijdens een toezichtscyclus worden geverifieerd: 1) naleving van bijlage I bij Gedelegeerde Verordening (EU) 2025/20: i) het beheersysteem van de organisatie, met inbegrip van de organisatiestructuur, processen, programma’s en procedures die van toepassing zijn op de grondafhandelingsorganisatie als geheel; ii) veiligheidsbeleid en -processen, veiligheidsbeheersysteem, met inbegrip van gevarenidentificatie, risicobeoordeling en -beperking, met inbegrip van beperking van veiligheidsrisico’s die specifiek zijn voor de operationele context op het (de) onder toezicht staande luchtvaartterrein(en); iii) het veiligheidsproces en het proces voor de melding van voorvallen en de verslagen met betrekking tot het (de) station(s) waarop toezicht wordt gehouden; iv) het beheer van wijzigingen als bedoeld in ORGH.GEN.130 van bijlage I bij Gedelegeerde Verordening (EU) 2025/20 en de verklaring; v) de functie voor toezicht op de naleving; vi) het registratie- en documentatiesysteem, met inbegrip van het handboek voor grondafhandeling; vii) de opleidingsprogramma’s voor grondafhandeling, met inbegrip van de opleidingsgegevens; viii) het onderhoudsprogramma voor grondapparatuur (GSE); ix) alle andere overkoepelende organisatorische processen, programma’s en procedures die binnen het toepassingsgebied van de verklaring van de grondafhandelingsorganisatie vallen en van toepassing zijn op die organisatie als geheel; 2) naleving van de operationele voorschriften van bijlage II bij Gedelegeerde Verordening (EU) 2025/20. b) Bij het toezicht op een organisatie die grondafhandelingsdiensten verleent in meer dan één lidstaat, zijn de bepalingen van ARGH.OVS.330 van toepassing. ARGH.OVS.320 Verklaring van grondafhandelingsorganisaties a) Bij ontvangst van een verklaring van een grondafhandelingsorganisatie bevestigt de bevoegde autoriteit de ontvangst van de verklaring of de kennisgeving van wijziging, met inbegrip van de toekenning van een individueel referentienummer, en gaat zij na of deze alle informatie bevat die vereist is op grond van ORGH.DEC.100 en, voor de kennisgeving van wijzigingen, ORGH.GEN.130 van bijlage I bij Gedelegeerde Verordening (EU) 2025/20. De bevoegde autoriteit zorgt ervoor dat de verklaring wordt doorgestuurd naar het informatieregister, overeenkomstig de voorwaarden van Uitvoeringsverordening (EU) 2023/2117 van de Commissie ( 3 ) . b) Indien de verklaring niet naar behoren is ingevuld of informatie bevat die niet in overeenstemming is met ORGH.DEC.100 en het aanhangsel bij subdeel ORGH.DEC van bijlage I bij Gedelegeerde Verordening (EU) 2025/20, stelt de bevoegde autoriteit de grondafhandelingsorganisatie in kennis van de ontbrekende of onjuiste elementen en verzoekt zij om nadere informatie. Indien dit nodig wordt geacht, voert de bevoegde autoriteit een inspectie van de organisatie uit. Indien de niet-naleving wordt bevestigd, neemt de bevoegde autoriteit maatregelen zoals bepaald in ARGH.OVS.325. c) Indien de verklaring informatie bevat waaruit blijkt dat de grondafhandelingsorganisatie ook op luchtvaartterreinen in andere lidstaten diensten verleent of voornemens is te verlenen, zorgt de bevoegde autoriteit die de verklaring of de kennisgeving van wijziging ontvangt ervoor dat alle andere betrokken bevoegde autoriteiten op de hoogte worden gebracht en toegang hebben tot de verklaring, de kennisgeving van wijziging en alle daarmee verband houdende documentatie. ARGH.OVS.325 Bevindingen, opmerkingen, corrigerende acties en handhavingsmaatregelen a) De bevoegde autoriteit beschikt over een systeem voor de analyse van bevindingen, om het veiligheidsbelang ervan te bepalen en deze te beheren zodat: 1) zo spoedig mogelijk wordt voldaan aan Gedelegeerde Verordening (EU) 2025/20; 2) wordt voorkomen dat zij zich opnieuw voordoen. b) De bevoegde autoriteit vaardigt een niveau 1-bevinding uit wanneer zij een significante niet-naleving van Gedelegeerde Verordening (EU) 2025/20 of van de ingediende verklaring vaststelt, die de vliegveiligheid of de veiligheid op de grond doet afnemen of ernstig in gevaar brengt. Niveau 1-bevindingen omvatten met name het volgende: 1) de bevoegde autoriteit krijgt geen toegang tot de faciliteiten van de grondafhandelingsorganisatie overeenkomstig ORGH.GEN.140 van bijlage I bij Gedelegeerde Verordening (EU) 2025/20 tijdens de normale werkuren en na twee schriftelijke verzoeken; 2) bewijzen van wanpraktijken of frauduleus gebruik van de verklaring; 3) er is geen verantwoordelijke manager. c) De bevoegde autoriteit vaardigt een niveau 2-bevinding uit wanneer zij een significante niet-naleving van Gedelegeerde Verordening (EU) 2025/20 of van de ingediende verklaring vaststelt, die niet als niveau 1-bevinding is geclassificeerd en die de vliegveiligheid of de veiligheid op de grond kan doen afnemen of ernstig in gevaar kan brengen. d) Wanneer de bevoegde autoriteit tijdens onderzoek of toezicht of op enige andere wijze bewijs vindt dat de grondafhandelingsorganisatie niet voldoet aan Gedelegeerde Verordening (EU) 2025/20 of de overeenkomstig ORGH.DEC.100 van die verordening ingediende verklaring, zal de bevoegde autoriteit: 1) een bevinding opstellen, registreren, schriftelijk meedelen aan de vertegenwoordiger van de grondafhandelingsorganisatie en een redelijke termijn vaststellen waarbinnen de organisatie de in ORGH.GEN.150 van bijlage I bij Gedelegeerde Verordening (EU) 2025/20 gespecificeerde maatregelen moet nemen; 2) in het geval van niveau 1-bevindingen, indien de grondafhandelingsorganisatie geen aanvaardbare corrigerende actie indient overeenkomstig ORGH.GEN.150 van bijlage I bij Gedelegeerde Verordening (EU) 2025/20, onmiddellijk passende maatregelen nemen om de grondafhandelingsactiviteiten waarop de niet-naleving betrekking heeft, te beperken of te verbieden totdat de grondafhandelingsorganisatie de in punt 1) bedoelde corrigerende maatregelen heeft genomen; de bevoegde autoriteiten die betrokken zijn bij het toezicht op de organisatie beoordelen of het niet-sluiten van een bevinding van niveau 1 door één bevoegde autoriteit van invloed is op de exploitatie op de luchtvaartterreinen die onder hun toezicht staan, en nemen de passende maatregelen op basis van die beoordeling; 3) in het geval van niveau 2-bevindingen: i) verzoeken dat de organisatie een actieplan met corrigerende maatregelen indient, met inbegrip van een uitvoeringsperiode die is afgestemd op de aard van de bevinding en die in eerste instantie niet langer dan drie maanden mag zijn; aan het einde van de periode en afhankelijk van de aard van de bevinding kan de bevoegde autoriteit de oorspronkelijke periode verlengen, mits de organisatie het oorspronkelijke corrigerende actieplan waarmee de bevoegde autoriteit had ingestemd, naar tevredenheid heeft herzien; ii) het corrigerend actieplan dat door de organisatie wordt voorgesteld, beoordelen en, als uit deze beoordeling blijkt dat het toereikend is om het (de) geval(len) van niet-naleving te verhelpen, aanvaarden. Indien de grondafhandelingsorganisatie er niet in slaagt binnen de door de bevoegde autoriteit aanvaarde of verlengde termijn een aanvaardbaar corrigerend actieplan in te dienen of het corrigerend actieplan uit te voeren, kan de bevoegde autoriteit de bevinding van niveau 2 verhogen tot niveau 1 en maatregelen nemen zoals bepaald in punt 2); 4) bij de toepassing van de in de punten 2) en 3) vermelde acties, indien nodig, overleg plegen met de andere betrokken bevoegde autoriteiten om ervoor te zorgen dat de continuïteit van de vluchtuitvoering en de verlening van grondafhandelingsdiensten op dat luchtvaartterrein niet wordt belemmerd; 5) alle verdere handhavingsmaatregelen nemen die nodig zijn om ervoor te zorgen dat de niet-naleving wordt beëindigd en, in voorkomend geval, de gevolgen ervan te verhelpen; 6) alle bevindingen registreren die zij heeft vastgesteld en, in voorkomend geval, de handhavingsmaatregelen die zij heeft toegepast overeenkomstig artikel 62, lid 2, punten d) en e), van Verordening (EU) 2018/1139, alsook alle corrigerende maatregelen en de datum van afsluiting van de bevindingen. e) De bevoegde autoriteit stelt de betrokken exploitant van het luchtvaartterrein in kennis van de bevindingen met betrekking tot de grondafhandelingsorganisatie indien deze relevant zijn voor de veiligheid van dat luchtvaartterrein. f) Voor gevallen die geen bevinding van niveau 1 of niveau 2 vereisen, kan de bevoegde autoriteit opmerkingen maken. ARGH.OVS.330 Coöperatief toezicht a) De bevoegde autoriteiten die verantwoordelijk zijn voor het toezicht op organisaties die grondafhandelingsdiensten verlenen in meer dan één lidstaat of op luchtvaartterreinen die onder het toezicht van meer dan één bevoegde autoriteit vallen, werken samen om doeltreffend en efficiënt toezicht op die organisaties en hun diensten te waarborgen. Die bevoegde autoriteiten zorgen voor wederzijdse uitwisseling van informatie en bijstand om hun toezichttaken en -verantwoordelijkheden te vervullen. b) Het coöperatief toezicht heeft betrekking op de volgende organisaties die hun hoofdvestiging in een lidstaat hebben en grondafhandelingsdiensten verlenen in meer dan één lidstaat of op luchtvaartterreinen die onder het toezicht van meer dan één bevoegde autoriteit vallen: 1) onafhankelijke verleners van grondafhandelingsdiensten; 2) zelfafhandelende luchtvaartuigexploitanten die al dan niet deel uitmaken van één bedrijfsgroep van luchtvaartmaatschappijen. c) De wederzijdse uitwisseling van informatie heeft betrekking op de volgende elementen: 1) verklaringen van grondafhandelingsorganisaties en bijbehorende documenten ter staving van de naleving van Verordening (EU) 2018/1139 en de gedelegeerde en uitvoeringshandelingen daarvan; 2) gebruikte alternatieve wijzen van naleving; 3) auditverslagen, geconstateerde bevindingen, corrigerende maatregelen, corrigerende actieplannen, analyses van de onderliggende oorzaken en alle andere informatie over de vastgestelde relevante bevindingen, follow-upmaatregelen en alle handhavingsmaatregelen die naar aanleiding van het toezicht zijn genomen; 4) informatie die voortvloeit uit verplichte en vrijwillige melding van voorvallen, zoals vereist bij ORGH.GEN.160 van bijlage I bij Gedelegeerde Verordening (EU) 2025/20. d) De in punt b) bedoelde taken voor het toezicht op een grondafhandelingsorganisatie worden toegewezen overeenkomstig de punten e) en f). e) De bevoegde autoriteit van de lidstaat waar de organisatie haar hoofdvestiging heeft, verifieert alle volgende in de bijlagen I en II bij Gedelegeerde Verordening (EU) 2025/20 vermelde elementen, hetzij als zodanig, hetzij ondersteund door een van de andere betrokken bevoegde autoriteiten, gevolgd door inspecties van grondafhandelingsactiviteiten die op luchtvaartterreinen in haar staat worden uitgevoerd, om na te gaan of de elementen van het beheersysteem van de organisatie worden uitgevoerd zoals gedocumenteerd: 1) de in ORGH.MGM.200 van bijlage I bij Gedelegeerde Verordening (EU) 2025/20 bedoelde elementen van het beheersysteem van de organisatie met betrekking tot de organisatiestructuur, processen, programma’s en procedures die van toepassing zijn op de grondafhandelingsorganisatie als geheel; 2) veiligheidsbeleid en -processen, veiligheidsbeheersysteem, met inbegrip van gevarenidentificatie, risicobeoordeling en -beperking, met inbegrip van beperking van veiligheidsrisico’s die specifiek zijn voor de operationele context op het (de) onder toezicht staande luchtvaartterrein(en); 3) het veiligheidsproces en het proces voor de melding van voorvallen en de verslagen over grondafhandelingsdiensten op het (de) luchtvaartterrein(en) waarop toezicht wordt gehouden; 4) het beheer van wijzigingen en de verklaring; 5) de functie voor toezicht op de naleving; 6) het registratie- en documentatiesysteem, met inbegrip van het handboek voor grondafhandeling; 7) de opleidingsprogramma’s voor grondafhandeling, met inbegrip van de opleidingsgegevens; 8) het GSE-onderhoudsprogramma; 9) alle andere overkoepelende organisatorische processen, programma’s en procedures die binnen het toepassingsgebied van de verklaring van de grondafhandelingsorganisatie vallen en van toepassing zijn op die organisatie als geheel. f) Elke bevoegde autoriteit van de lidstaten waar de organisatie grondafhandelingsdiensten verleent, met uitzondering van de lidstaat waar haar hoofdvestiging zich bevindt, houdt toezicht op de veilige verlening van diensten in de stations in hun lidstaat, door na te gaan of het volgende effectief wordt toegepast: 1) de in ORGH.MGM.200 van bijlage I bij Gedelegeerde Verordening (EU) 2025/20 bedoelde elementen van het beheersysteem van de organisatie, met name met betrekking tot de activiteiten van de grondafhandelingsorganisatie op het station onder haar toezicht: i) de organisatiestructuur als bedoeld in ORGH.MGM.200, punt b), 1), van bijlage I bij Gedelegeerde Verordening (EU) 2025/20 en de grondafhandelingsactiviteiten; ii) de identificatie van gevaren; iii) de risicobeoordeling en -beperking, met inbegrip van de beperking van veiligheidsrisico’s die specifiek zijn voor de verlening van diensten op het (de) onder toezicht staande station(s); iv) de inhoud van het grondafhandelingshandboek, met inbegrip van de procedures en instructies van de luchtvaartuigexploitanten die vluchten uitvoeren op het (de) onder toezicht staande station(s), alsmede de procedures van de betrokken luchtvaartterreinexploitant(en); v) opleidingsgegevens en uitvoering van het opleidingsprogramma in het (de) onder toezicht staande station(s); vi) het GSE-onderhoudsprogramma; vii) voorvalsverslagen en interne veiligheidsverslagen die relevant zijn voor de verlening van grondafhandelingsdiensten op het (de) onder toezicht staande station(s); 2) de operationele voorschriften van bijlage II bij Gedelegeerde Verordening (EU) 2025/20. g) Elk van de in de punten e) en f) bedoelde bevoegde autoriteiten moet: 1) met de grondafhandelingsorganisatie overeenstemming bereiken over het voorgestelde correctieve actieplan en corrigerende maatregelen om de geconstateerde gevallen van niet-naleving op het onder toezicht staande station aan te pakken; 2) alle andere betrokken bevoegde autoriteiten in kennis stellen van de audit- en inspectieverslagen en de corrigerende maatregelen. 3) In het geval van een niveau 1-bevinding die bij een in punt b) bedoelde organisatie is vastgesteld, stelt de bevoegde autoriteit die de bevinding heeft gedaan, de andere betrokken bevoegde autoriteiten daarvan onmiddellijk in kennis. Elk van de bevoegde autoriteiten die verantwoordelijk zijn voor het toezicht op die organisatie, beoordeelt of en in welke mate de bevinding gevolgen heeft voor de stations die onder haar toezicht staan. Elke bevoegde autoriteit neemt de meest passende maatregelen die zij nodig acht om, in voorkomend geval, de beëindiging van de niet-naleving te waarborgen en de gevolgen ervan te verhelpen. 4) Indien een niveau 1-bevinding wordt vastgesteld over het ontbreken van een verantwoordelijke manager, stelt de bevoegde autoriteit die de bevinding heeft gedaan, de andere betrokken bevoegde autoriteiten daarvan onmiddellijk in kennis en passen zij alle op uniforme wijze dezelfde maatregelen toe op alle stations die onder hun toezicht staan. Zij nemen alle verdere handhavingsmaatregelen die nodig zijn om ervoor te zorgen dat de niet-naleving wordt beëindigd en de gevolgen ervan worden verholpen. h) Alle bevoegde autoriteiten die betrokken zijn bij het toezicht op een in punt b) bedoelde organisatie ondersteunen de bevoegde autoriteit van de hoofdvestiging van de organisatie bij de periodieke actualisering van de beoordeling van de veiligheidsprestaties van de organisatie op basis van de toezichtverslagen van afzonderlijke stations in de andere lidstaten. i) Elke bevoegde autoriteit die verantwoordelijk is voor het toezicht op een in punt b) bedoelde organisatie kan de bevoegde autoriteit van de lidstaat waar de organisatie haar hoofdvestiging heeft, ondersteunen bij het uitvoeren van de in punt e) bedoelde audits of inspecties. j) De betrokken bevoegde autoriteiten stellen procedures vast voor de uitvoering van het coöperatieve toezichtproces, teneinde alle in de punten a) tot en met i) genoemde aspecten te bestrijken. k) De bevoegde autoriteiten gebruiken het overeenkomstig artikel 74 van Verordening (EU) 2018/1139 ingestelde informatieregister om toegang te krijgen tot de in punt c) bedoelde documenten en informatie. ( 1 ) Verordening (EU) nr. 376/2014 van het Europees Parlement en de Raad van 3 april 2014 inzake het melden, onderzoeken en opvolgen van voorvallen in de burgerluchtvaart en tot wijziging van Verordening (EU) nr. 996/2010 van het Europees Parlement en de Raad en tot intrekking van Richtlijn 2003/42/EG van het Europees Parlement en de Raad en de Verordeningen (EG) nr. 1321/2007 en (EG) nr. 1330/2007 van de Commissie ( PB L 122 van 24.4.2014, blz. 18 , ELI: http://data.europa.eu/eli/reg/2014/376/oj ). ( 2 ) Uitvoeringsverordening (EU) 2023/203 van de Commissie van 27 oktober 2022 tot vaststelling van regels voor de toepassing van Verordening (EU) 2018/1139 van het Europees Parlement en de Raad, wat betreft de eisen voor het beheer van risico’s op het gebied van informatiebeveiliging met mogelijke gevolgen voor de veiligheid van de luchtvaart voor organisaties waarop de Verordeningen (EU) nr. 1321/2014, (EU) nr. 965/2012, (EU) nr. 1178/2011 en (EU) 2015/340 van de Commissie en de Uitvoeringsverordeningen (EU) 2017/373 en (EU) 2021/664 van de Commissie van toepassing zijn en voor bevoegde autoriteiten waarop de Verordeningen (EU) nr. 748/2012, (EU) nr. 1321/2014, (EU) nr. 965/2012, (EU) nr. 1178/2011, (EU) 2015/340 en (EU) nr. 139/2014 van de Commissie en de Uitvoeringsverordeningen (EU) 2017/373 en (EU) 2021/664 van de Commissie van toepassing zijn, en tot wijziging van de Verordeningen (EU) nr. 1178/2011, (EU) nr. 748/2012, (EU) nr. 965/2012, (EU) nr. 139/2014, (EU) nr. 1321/2014 en (EU) 2015/340 van de Commissie en Uitvoeringsverordeningen (EU) 2017/373 en (EU) 2021/664 van de Commissie ( PB L 31 van 2.2.2023, blz. 1 , ELI: http://data.europa.eu/eli/reg_impl/2023/203/oj ). ( 3 ) Uitvoeringsverordening (EU) 2023/2117 van de Commissie van 12 oktober 2023 tot vaststelling van de nodige regels en gedetailleerde vereisten voor de werking en het beheer van een informatieregister overeenkomstig Verordening (EU) 2018/1139 van het Europees Parlement en de Raad ( PB L, 2023/2117 van 13.10.2023, ELI: http://data.europa.eu/eli/reg_impl/2023/2117/oj ). ELI: http://data.europa.eu/eli/reg_impl/2025/23/oj ISSN 1977-0758 (electronic edition)",
  "source": "EUR LEX"
}