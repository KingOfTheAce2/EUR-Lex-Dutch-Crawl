{
  "url": "http://www.w3.org/1999/xhtml\">",
  "content": "L_202401255NL.000101.fmx.xml Publicatieblad van de Europese Unie NL L-serie 2024/1255 6.5.2024 UITVOERINGSVERORDENING (EU) 2024/1255 VAN DE COMMISSIE van 3 mei 2024 tot wijziging van Uitvoeringsverordening (EU) 2015/1998 wat betreft de vaststelling van bepaalde gedetailleerde maatregelen voor de tenuitvoerlegging van de gemeenschappelijke basisnormen op het gebied van de beveiliging van de luchtvaart (Voor de EER relevante tekst) DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EG) nr. 300/2008 van het Europees Parlement en de Raad van 11 maart 2008 inzake gemeenschappelijke regels op het gebied van de beveiliging van de burgerluchtvaart en tot intrekking van Verordening (EG) nr. 2320/2002 ( 1 ) , met name artikel 4, lid 3, Overwegende hetgeen volgt: (1) Uit de ervaring met de tenuitvoerlegging van Uitvoeringsverordening (EU) 2015/1998 ( 2 ) van de Commissie is gebleken dat er behoefte is aan kleine wijzigingen van de uitvoeringsmaatregelen van bepaalde gemeenschappelijke basisnormen op het gebied van de beveiliging van de luchtvaart. (2) Wanneer erkende agenten, bekende afzenders en luchtvaartmaatschappijen luchtvracht en -post waarop de vereiste beveiligingscontroles zijn toegepast over land willen vervoeren tussen hun vestigingen, besteden zij dit vervoer vaak uit aan externe vervoerders die namens hen optreden. De bijlage bij Uitvoeringsverordening (EU) 2015/1998 bevat reeds bepaalde voorwaarden en regels die toestaan dat een beroep wordt gedaan op externe vervoerders, alsook bepaalde verplichtingen voor dergelijke vervoerders. (3) Om de integriteit van de beveiligde toeleveringsketen voor luchtvracht en -post in de Unie te handhaven, moeten de transparantie en verantwoordingsplicht van deze vervoerders en het toezicht op deze vervoerders en hun activiteiten door de bevoegde autoriteiten worden verduidelijkt. Daarom moeten in de bijlage bij Uitvoeringsverordening (EU) 2015/1998 voorschriften worden opgenomen voor de erkenning van en het toezicht op vervoerders. (4) De eisen voor erkende vervoerders mogen geen onnodige administratieve en operationele lasten met zich meebrengen, noch voor de entiteiten, noch voor de bevoegde autoriteiten. In de bepalingen tot vaststelling van die eisen moet ook rekening worden gehouden met de ervaring van de lidstaten die al een erkennings- en toezichtregeling hebben vastgesteld voor vervoerders die op hun grondgebied actief zijn. (5) Om een geleidelijke invoering van de regeling voor erkende vervoerders in de Unie mogelijk te maken, moeten de huidige voorschriften waaraan vervoerders zijn onderworpen, tot en met 31 december 2026 van toepassing blijven. Hierdoor kunnen zowel de bevoegde autoriteiten als de betrokken entiteiten zich gemakkelijker voorbereiden op de verplichte toepassing van de regeling voor erkende vervoerders. (6) In de aanhangsels 3-B, 4-B, 5-A en 6-F van de bijlage bij Uitvoeringsverordening (EU) 2015/1998 zijn de derde landen opgenomen waarvoor wordt erkend dat de door hen toegepaste beveiligingsnormen gelijkwaardig zijn aan de gemeenschappelijke basisnormen inzake luchtvaartbeveiliging. (7) De Commissie heeft vastgesteld dat de luchthaven van Svalbard (gemeentevrij gebied van het Koninkrijk Noorwegen) voldoet aan de criteria van deel E van de bijlage bij Verordening (EG) nr. 272/2009 ( 3 ) voor wat beveiligingsonderzoeken van passagiers en handbagage, beveiligingsonderzoeken van ruimbagage, vracht en post en beveiliging van luchtvaartuigen betreft. (8) Daarom moet Svalbard Airport worden toegevoegd aan de lijsten in de aanhangsels 3-B, 4-B, 5-A en 6-F van de bijlage bij Uitvoeringsverordening (EU) 2015/1998. (9) Bij Uitvoeringsverordening (EU) 2023/566 ( 4 ) van de Commissie is bepaald dat apparatuur voor detectie van explosievensporen (ETD) die sinds 1 september 2014 in gebruik is genomen, vanaf 1 juli 2024 ook chemische stoffen moet kunnen opsporen. Uit de ervaring die is opgedaan met de uitvoering van de voorbereidende stappen, blijkt dat de datum van 1 juli 2024 met 15 maanden moet worden opgeschoven om te garanderen dat aan die eis wordt voldaan en om alle gebruikers in staat te stellen de apparatuur probleemloos te upgraden, zonder onnodige risico’s voor de beveiliging van de luchtvaart te creëren. (10) Voorts moeten bepaalde gedetailleerde maatregelen op het gebied van de beveiliging van de luchtvaart worden verduidelijkt, geharmoniseerd of vereenvoudigd om de juridische duidelijkheid te verbeteren, de gemeenschappelijke interpretatie van de relevante bepalingen te standaardiseren en te zorgen voor een zo goed mogelijke tenuitvoerlegging van de gemeenschappelijke basisnormen inzake luchtvaartbeveiliging. (11) Uitvoeringsverordening (EU) 2015/1998 moet derhalve dienovereenkomstig worden gewijzigd. (12) De in deze verordening vervatte maatregelen zijn in overeenstemming met het advies van het bij artikel 19 van Verordening (EG) nr. 300/2008 opgerichte comité, HEEFT DE VOLGENDE VERORDENING VASTGESTELD: Artikel 1 De bijlage bij Uitvoeringsverordening (EU) 2015/1998 wordt gewijzigd overeenkomstig de bijlage bij de onderhavige verordening. Artikel 2 Deze verordening treedt in werking op de twintigste dag na die van de bekendmaking ervan in het Publicatieblad van de Europese Unie . Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 3 mei 2024. Voor de Commissie De voorzitter Ursula VON DER LEYEN ( 1 ) PB L 97 van 9.4.2008, blz. 72 , ELI: http://data.europa.eu/eli/reg/2008/300/oj . ( 2 ) Uitvoeringsverordening (EU) 2015/1998 van de Commissie van 5 november 2015 tot vaststelling van gedetailleerde maatregelen voor de tenuitvoerlegging van de gemeenschappelijke basisnormen op het gebied van de beveiliging van de luchtvaart ( PB L 299 van 14.11.2015, blz. 1 , ELI: http://data.europa.eu/eli/reg_impl/2015/1998/oj ). ( 3 ) Verordening (EG) nr. 272/2009 van de Commissie van 2 april 2009 ter aanvulling van de in de bijlage bij Verordening (EG) nr. 300/2008 van het Europees Parlement en de Raad vastgestelde gemeenschappelijke basisnormen voor de beveiliging van de burgerluchtvaart ( PB L 91 van 3.4.2009, blz. 7 , ELI: http://data.europa.eu/eli/reg/2009/272/oj ). ( 4 ) Uitvoeringsverordening (EU) 2023/566 van de Commissie van 10 maart 2023 tot wijziging van Uitvoeringsverordening (EU) 2015/1998 wat betreft bepaalde gedetailleerde maatregelen voor de uitvoering van de gemeenschappelijke basisnormen op het gebied van de beveiliging van de luchtvaart ( PB L 74 van 13.3.2023, blz. 47 , ELI: http://data.europa.eu/eli/reg_impl/2023/566/oj ). BIJLAGE De bijlage bij Uitvoeringsverordening (EU) 2015/1998 wordt als volgt gewijzigd: 1) In de lijst in aanhangsel 3-B wordt na Jersey het volgende ingevoegd: “ Koninkrijk Noorwegen, met betrekking tot Svalbard Airport ”. 2) In de lijst in aanhangsel 4-B wordt na Jersey de volgende vermelding ingevoegd: “ Koninkrijk Noorwegen, met betrekking tot Svalbard Airport ”. 3) In de lijst in aanhangsel 5-A wordt na Jersey het volgende ingevoegd: “ Koninkrijk Noorwegen, met betrekking tot Svalbard Airport ”. 4) De volgende punten 6.0.5 en 6.0.6 worden toegevoegd: “6.0.5. Voor de toepassing van deze bijlage wordt onder “erkende vervoerder” verstaan: een entiteit die namens een erkende agent of bekende afzender zorgt voor het vervoer over land en de bescherming van luchtvracht- en luchtpostzendingen waarop eerder beveiligingscontroles zijn toegepast en waarvan de procedures voldoen aan gemeenschappelijke beveiligingsvoorschriften en -normen die volstaan om de integriteit van de zendingen te handhaven. 6.0.6. Voor de toepassing van deze bijlage wordt onder “beperkte opslag” verstaan: de totale tijd die strikt noodzakelijk is voor een erkende vervoerder om vracht en post uit één vervoermiddel over te laden in het vervoermiddel dat voor het daaropvolgende deel van het vervoer over land van die zending wordt gebruikt. Voor de toepassing van de definitie in de eerste alinea wordt verstaan onder “tijd die strikt noodzakelijk is”: a) de tijd die nodig is om de daarmee verband houdende handelingen uit te voeren en de administratieve formaliteiten te vervullen; b) indien logistiek noodzakelijk, een korte opslag van de zending tussen de twee vervoermiddelen, tijdens welke de zending overeenkomstig de punten 6.5.2, 6.6.1 en 6.6.2 beschermd is tegen manipulatie door onbevoegden; c) geen andere opslagverrichtingen dan die bedoeld in punt b), tenzij de vervoerder ook erkend is als erkende agent.”. 5) Punt 6.1.4 wordt vervangen door: “6.1.4. Toegang tot de om beveiligingsredenen beperkt toegankelijke zones voor vracht en post wordt alleen verleend nadat is vastgesteld tot welke van de volgende categorieën de entiteit die de zending van landzijde vervoert, behoort: a) een erkende agent; b) een bekende afzender; c) een overeenkomstig punt 6.6.1.1, c), aangewezen vervoerder die zendingen vervoert waarop eerder beveiligingscontroles zijn toegepast; d) een erkende vervoerder; e) geen van de punt a) tot en met d) bedoelde entiteiten. Punt c) is van toepassing tot en met 31 december 2026.”. 6) Punt 6.3.1.1, vierde alinea, punt d), wordt vervangen door: “d) de bescherming en het vervoer van zendingen uitbesteden aan een vervoersonderneming die voldoet aan de vereisten van de punten 6.5 en 6.6, al naargelang van toepassing.”. 7) Punt 6.3.1.9 wordt toegevoegd: “6.3.1.9. Op verzoek van de bevoegde autoriteit verstrekt de erkende agent bewijsstukken van de bestaande overeenkomsten met elke erkende vervoerder die namens hem het vervoer verricht. Indien vereist door de bevoegde autoriteit die de erkenning afgeeft, houdt de erkende agent een lijst bij met, voor elke erkende vervoerder waarmee hij een vervoersovereenkomst heeft gesloten, ten minste de unieke alfanumerieke identificatiecode, de begindatum van de geldigheid van de overeenkomst en, indien van toepassing, de vervaldatum ervan. Die lijst moet beschikbaar zijn voor inspectie door de bevoegde autoriteit.”. 8) Punt 6.3.2.9 wordt vervangen door: “6.3.2.9. Een erkende agent ziet erop toe dat alle personeelsleden in dienst worden genomen overeenkomstig de eisen van hoofdstuk 11 en dat ze op passende wijze worden opgeleid overeenkomstig de relevante functieomschrijvingen. Met het oog op opleiding wordt personeel dat zonder toezicht toegang heeft tot identificeerbare luchtvracht of identificeerbare luchtpost waarop de vereiste beveiligingscontroles zijn toegepast, beschouwd als personeel dat beveiligingscontroles uitvoert. Bestuurders die geen toegang hebben tot, of onder toezicht toegang hebben tot identificeerbare luchtvracht of identificeerbare luchtpost waarop de vereiste beveiligingscontroles zijn toegepast, krijgen ten minste een beveiligingsbewustmakingsopleiding overeenkomstig punt 11.2.7.”. 9) Het volgende punt 6.3.2.10 wordt toegevoegd: “6.3.2.10. Met betrekking tot beveiligingscontroles die door een erkende agent moeten worden uitgevoerd, zijn ook aanvullende bepalingen vastgesteld in Uitvoeringsbesluit C(2015) 8005.”. 10) Het volgende punt 6.4.1.8 wordt toegevoegd: “6.4.1.8. Op verzoek van de bevoegde autoriteit verstrekt de bekende afzender bewijsstukken van de bestaande overeenkomsten met elke erkende vervoerder die namens hem het vervoer verricht. Indien vereist door de bevoegde autoriteit die de erkenning afgeeft, houdt de bekende afzender een lijst bij met, voor elke erkende vervoerder waarmee hij een vervoersovereenkomst heeft gesloten, ten minste de unieke alfanumerieke identificatiecode, de begindatum van de geldigheid van de overeenkomst en, indien van toepassing, de vervaldatum ervan. Die lijst moet beschikbaar zijn voor inspectie door de bevoegde autoriteit.”. 11) Punt 6.4.2.1, b), wordt vervangen door: “b) alle personeelsleden die beveiligingscontroles uitvoeren en alle personeelsleden die zonder toezicht toegang hebben tot identificeerbare luchtvracht of identificeerbare luchtpost waarop de vereiste beveiligingscontroles zijn toegepast, worden in dienst genomen overeenkomstig de eisen van hoofdstuk 11 en krijgen een beveiligingsopleiding overeenkomstig punt 11.2.3.9. Bestuurders die geen toegang hebben tot of onder toezicht toegang hebben tot identificeerbare luchtvracht of identificeerbare luchtpost waarop de vereiste beveiligingscontroles zijn toegepast, krijgen ten minste een beveiligingsbewustmakingsopleiding overeenkomstig punt 11.2.7, en”. 12) Het volgende punt 6.4.2.3 wordt toegevoegd: “6.4.2.3. Met betrekking tot beveiligingscontroles die door een bekende afzender moeten worden uitgevoerd, zijn ook aanvullende bepalingen vastgesteld in Uitvoeringsbesluit C(2015) 8005.”. 13) Punt 6.5 wordt vervangen door: “6.5   ERKENDE VERVOERDERS 6.5.1. Erkenning van vervoerders 6.5.1.1. Vervoerders worden erkend door de bevoegde autoriteit. De aanvrager, een natuurlijke persoon of een rechtspersoon, vraagt de erkenning aan bij de bevoegde autoriteit van de lidstaat waarin het officiële woonadres, in het geval van een natuurlijke persoon, dan wel het geregistreerde adres van de zetel, in geval van een rechtspersoon, zich bevindt. Buitenlandse bijkantoren van dezelfde aanvrager of van zijn dochterondernemingen vragen erkenning aan bij de bevoegde autoriteit van de lidstaat waarin het geregistreerde adres van dat buitenlandse bijkantoor of die dochteronderneming zich bevindt. 6.5.1.2 De aanvrager dient een beveiligingsprogramma in bij de desbetreffende bevoegde autoriteit. In dat programma worden de methoden en procedures beschreven die de vervoerder moet volgen om aan de vereisten van Verordening (EG) nr. 300/2008 en de uitvoeringshandelingen daarvan te voldoen. Het bevat gedetailleerde bepalingen en procedures die ten minste betrekking hebben op: 1) algemene informatie, onder meer over de organisatie, de persoon die verantwoordelijk is voor beveiliging, kwaliteitscontrole, samenwerking met autoriteiten, rapportage en andere plannen en instructies; 2) bescherming van de lading tijdens de ophaling, de behandeling, de beperkte opslag, het vervoer en de aflevering; 3) aanwerving en opleiding van personeel, met inbegrip van opleidingsgegevens en bewijzen van met succes doorlopen achtergrondonderzoeken, voor zover van toepassing; 4) maatregelen ter voorkoming van wederrechtelijke daden met betrekking tot luchtvracht- en postzendingen waarop beveiligingscontroles zijn toegepast, en maatregelen die in dat geval moeten worden genomen. In het programma wordt ook beschreven hoe de vervoerder zelf toezicht zal houden op de naleving van die bepalingen en procedures. Het programma wordt opgesteld aan de hand van het gestandaardiseerde model in aanhangsel 6-K — Beveiligingsprogramma van de erkende vervoerder. Entiteiten die erkenning aanvragen voor het uitvoeren van vervoersactiviteiten in een andere lidstaat dan die waarin zij zijn geregistreerd en erkend, moeten hun beveiligingsprogramma ook in het Engels opstellen. De aanvrager dient ook de in aanhangsel 6-D opgenomen “Verbintenisverklaring — erkende vervoerder” in. Die verklaring moet worden ondertekend door de wettelijke vertegenwoordiger van de aanvrager of door de persoon die verantwoordelijk is voor de beveiliging. In de ondertekende verklaring wordt duidelijk vermeld op welke locatie(s) ze betrekking heeft; ze wordt bijgehouden door de betrokken bevoegde autoriteit. 6.5.1.3. Na de indiening van het beveiligingsprogramma en de succesvolle beoordeling van de relevantie en volledigheid ervan, wordt de aanvrager onderworpen aan een controle ter plaatse om de naleving van de eisen van Verordening (EG) nr. 300/2008 en de uitvoeringshandelingen daarvan te beoordelen. De controle ter plaatse omvat het toezicht op de relevante activiteiten en procedures die door de vervoerder zonder tekortkomingen worden toegepast tijdens de ophaling, de behandeling, de beperkte opslag, het vervoer en de aflevering van zendingen, naargelang het geval. De controle ter plaatse heeft betrekking op ten minste één van de operationele locaties die tot het netwerk van de vervoerder behoren. De bevoegde autoriteit specificeert in haar in artikel 10 van Verordening (EG) nr. 300/2008 bedoelde nationale programma voor de beveiliging van de burgerluchtvaart of de beoordeling van het beveiligingsprogramma en de controle ter plaatse worden uitgevoerd door de autoriteit zelf of door een namens haar optredende EU-luchtvaartbeveiligingsvalidateur. Aan het einde van de controle ter plaatse stelt de bevoegde autoriteit of de namens haar optredende EU-luchtvaartbeveiligingsvalidateur een valideringsverslag op aan de hand van de gestandaardiseerde controlelijst in aanhangsel 6-L. Als de controle ter plaatse wordt uitgevoerd door een EU-luchtvaartbeveiligingsvalidateur, worden het valideringsverslag en de onafhankelijkheidsverklaring — EU-luchtvaartbeveiligingsvalidateur, zoals vermeld in aanhangsel 11-A, binnen een maand na het bezoek ter plaatse bij de bevoegde autoriteit ingediend. Indien van toepassing en noodzakelijk om toezicht te houden op de relevante activiteiten en procedures die door de vervoerder worden uitgevoerd, kan de lidstaat van erkenning de bevoegde autoriteit van een andere lidstaat waar bepaalde activiteiten plaatsvinden, om bijstand en ondersteuning verzoeken. Met toestemming van de erkennende lidstaat kan een EU-luchtvaartbeveiligingsvalidateur die activiteiten ter plaatse controleren namens de bevoegde autoriteit van de lidstaat waar bepaalde activiteiten plaatsvinden. De betrokken lidstaten coördineren de tijdige uitvoering van die controle ter plaatse, bereiken overeenstemming over de omvang en de inhoud ervan en stellen nadere regels vast voor de uitwisseling van informatie over de resultaten ervan. In dat geval wordt het valideringsverslag met betrekking tot deze activiteiten, dat bestaat uit de controlelijst in aanhangsel 6-L en, indien van toepassing, vergezeld van de onafhankelijkheidsverklaring — EU-luchtvaartbeveiligingsvalidateur van aanhangsel 11-A: a) opgesteld in het Engels of in een andere officiële taal van de Unie, zoals overeengekomen tussen de betrokken lidstaten; b) binnen een maand na het bezoek ter plaatse ingediend bij de bevoegde autoriteit die de erkenning afgeeft. Zodra de bevoegde autoriteit die de erkenning afgeeft de in dit punt bedoelde stappen met succes heeft voltooid en heeft vastgesteld dat de aanvrager voldoet aan de eisen van Verordening (EG) nr. 300/2008 en de uitvoeringshandelingen daarvan, verleent zij de status van erkende vervoerder voor een periode van ten hoogste vijf jaar. Daarbij waarborgt de bevoegde autoriteit dat de nodige gegevens over de vervoerder uiterlijk de volgende werkdag worden ingevoerd in de “EU-gegevensbank betreffende de beveiliging van de toeleveringsketen”. Bij de invoer van de gegevens in de gegevensbank geeft de bevoegde autoriteit elk geregistreerd adres een unieke alfanumerieke identificatiecode in het standaardformaat. Een vervoerder wordt pas als erkend beschouwd als zijn gegevens zijn opgenomen in de “EU-gegevensbank betreffende de beveiliging van de toeleveringsketen”. 6.5.1.4. Als alternatief voor de procedure van punt 6.5.1.3 en alleen in geval van eerste goedkeuring kan de bevoegde autoriteit, nadat de relevantie en volledigheid van het beveiligingsprogramma met succes zijn beoordeeld, de aanvrager onderwerpen aan een op documenten gebaseerde audit die bestaat uit een grondig onderhoud met de persoon die is aangewezen als verantwoordelijke voor de uitvoering van het beveiligingsprogramma en de uitgevoerde relevante activiteiten en procedures. Indien de bevoegde autoriteit vaststelt dat de aanvrager voldoet aan de eisen van Verordening (EG) nr. 300/2008 en de uitvoeringshandelingen daarvan, verleent zij de status van erkende vervoerder voor een niet-verlengbare periode van ten hoogste één jaar, waarin de vervoerder wordt onderworpen aan een controle ter plaatse, zoals bepaald in punt 6.5.1.3. Na de controle ter plaatse verleent de bevoegde autoriteit, als ze heeft vastgesteld dat de aanvrager voldoet aan de eisen van Verordening (EG) nr. 300/2008 en de uitvoeringshandelingen daarvan, de status van erkende vervoerder voor een periode van ten hoogste vijf jaar. Indien de controle ter plaatse niet binnen een jaar plaatsvindt om redenen die buiten de verantwoordelijkheid van de vervoerder vallen, kan de bevoegde autoriteit die de erkenning afgeeft de status met ten hoogste drie maanden verlengen. Aan het einde van de verlengingstermijn schorst de bevoegde autoriteit de status van de vervoerder en reactiveert zij deze niet totdat de controle ter plaatse met succes is afgerond. 6.5.1.5. Als de bevoegde autoriteit niet tevreden is met de overeenkomstig de punten 6.5.1.2, 6.5.1.3 en 6.5.1.4 verstrekte en beoordeelde informatie, al naargelang van toepassing, deelt zij de redenen daarvoor onmiddellijk mee aan de entiteit die de status van erkende vervoerder heeft aangevraagd. 6.5.1.6. Een erkende vervoerder wijst ten minste één persoon aan die verantwoordelijk is voor de uitvoering van het ingediende beveiligingsprogramma en voor de relevante uitgevoerde activiteiten en procedures. Die persoon moet met gunstig gevolg een uitgebreid achtergrondonderzoek hebben doorlopen overeenkomstig punt 11.1.1, b). 6.5.1.7. Een erkende vervoerder wordt met regelmatige tussenpozen van ten hoogste vijf jaar aan een nieuwe erkenningsprocedure onderworpen om te beoordelen of hij nog steeds voldoet aan de eisen van Verordening (EG) nr. 300/2008 en de uitvoeringshandelingen daarvan. In het kader van deze procedure wordt het beveiligingsprogramma onderzocht en wordt een controle ter plaatse uitgevoerd overeenkomstig punt 6.5.1.3. Een inspectie door de bevoegde autoriteit die de erkenning afgeeft, overeenkomstig haar nationaal kwaliteitscontroleprogramma, kan als een controle ter plaatse worden beschouwd voor zover ze betrekking heeft op alle eisen waaraan moet worden voldaan met het oog op de erkenning. 6.5.1.8. Wanneer de bevoegde autoriteit die de erkenning afgeeft of een andere bevoegde autoriteit tekortkomingen bij de uitvoering van de activiteiten van de vervoerder vaststelt, stelt zij de vervoerder daarvan onverwijld in kennis en verzoekt zij om de tekortkomingen te verhelpen. Wanneer dit niet binnen een redelijke termijn gebeurt of wanneer de tekortkomingen geacht worden aanzienlijke gevolgen te hebben voor de beveiliging van de toeleveringsketen, gaat de bevoegde autoriteit die de erkenning afgeeft over tot de schorsing of intrekking van de status van erkende vervoerder. Als de bevoegde autoriteit die de erkenning heeft afgegeven er niet meer van overtuigd is dat de erkende vervoerder voldoet aan de eisen van Verordening (EG) nr. 300/2008 en de uitvoeringshandelingen daarvan, trekt zij de status van erkende vervoerder in. Onmiddellijk na de intrekking, en in elk geval binnen 24 uur na de intrekking, zorgt de bevoegde autoriteit die de erkenning afgeeft ervoor dat de status van de erkende vervoerder in de “EU-gegevensbank betreffende de beveiliging van de toeleveringsketen” wordt gewijzigd. 6.5.1.9. Een overeenkomstig punt 6.5 van deze bijlage erkende vervoerder wordt als zodanig erkend in alle lidstaten. 6.5.2. Door erkende vervoerders toe te passen beveiligingscontroles 6.5.2.1. Een erkende vervoerder ziet erop toe dat: a) er in zijn vestigingen en op de locaties waar activiteiten en procedures worden uitgevoerd, een beveiligingsniveau is dat volstaat om identificeerbare luchtvracht en identificeerbare luchtpost waarop eerder beveiligingscontroles zijn toegepast, te beschermen; b) alle personeelsleden die luchtvracht en luchtpost vervoeren een algemene beveiligingsbewustmakingsopleiding hebben gevolgd overeenkomstig punt 11.2.7; c) alle in punt b) bedoelde personeelsleden die ook zonder toezicht toegang krijgen tot vracht en post waarop de vereiste beveiligingscontroles zijn toegepast, een beveiligingsopleiding overeenkomstig punt 11.2.3.9 hebben gevolgd en met gunstig gevolg een achtergrondonderzoek overeenkomstig punt 11.1.2, b), hebben doorlopen; d) identificeerbare luchtvracht en luchtpost waarop eerder beveiligingscontroles zijn toegepast, beschermd zijn tegen manipulatie door onbevoegden tijdens de ophaling, de behandeling, de beperkte opslag, het vervoer en de aflevering. 6.5.2.2 Teneinde te garanderen dat zendingen waarop de vereiste beveiligingscontroles zijn toegepast, beschermd worden tegen manipulatie door onbevoegden tijdens het vervoer door de erkende vervoerder, moet aan alle onderstaande eisen zijn voldaan: a) de zendingen worden verpakt of verzegeld door de erkende agent of bekende afzender, zodat pogingen tot manipulatie zichtbaar zijn. Als dat niet mogelijk is, worden alternatieve beschermingsmaatregelen getroffen die de integriteit van de zending garanderen; b) de laadruimte wordt onmiddellijk vóór het laden doorzocht en de integriteit van die doorzoeking wordt gehandhaafd tot het laden is voltooid; c) de vrachtruimte van het voertuig waarmee de zendingen worden vervoerd, is gesloten of verzegeld, of huifvoertuigen zijn beveiligd met TIR-koorden, zodat manipulatie zichtbaar is, of het laadoppervlak van semi-diepladers staat onder toezicht; d) elke bestuurder heeft een identiteitskaart, paspoort, rijbewijs of ander document met foto bij zich, dat door de nationale autoriteit is afgegeven of door haar wordt erkend. De kaart of het document wordt gebruikt om de identiteit vast te stellen van de persoon die de zendingen ontvangt of afgeeft; e) tussen het ophalen en afleveren mogen de bestuurders geen ongeplande stops maken. Als dat onvermijdelijk is, controleert de bestuurder bij zijn terugkeer de beveiliging van de lading en de integriteit van de sloten en/of zegels. Als de bestuurder aanwijzingen van manipulatie ontdekt, stelt hij zowel zijn leidinggevende als de ontvanger van de luchtvracht of -post daarvan in kennis; f) het vervoer mag niet aan een derde worden uitbesteed, tenzij de derde zelf een erkende vervoerder is overeenkomstig punt 6.5 of een erkende agent overeenkomstig punt 6.3; g) andere diensten met betrekking tot de behandeling van luchtvracht (zoals beperkte opslag of bescherming) mogen niet worden uitbesteed aan een andere partij dan een erkende agent. 6.5.3. Toepassingsdatum 6.5.3.1 Met ingang van 1 januari 2027 mag vervoer over land binnen de Unie van luchtvracht- en postzendingen waarop eerder beveiligingscontroles zijn toegepast, met inbegrip van vervoer met een voertuig onder een luchtvrachtbrief en een vluchtnummer van de luchtvaartmaatschappij namens welke het vervoer wordt uitgevoerd, in overeenstemming met het model Air Cargo Road Feeder Service, alleen worden uitgevoerd door: a) een erkende agent, met eigen middelen zoals beschreven in zijn beveiligingsprogramma en bevestigd tijdens de controle ter plaatse in het kader van het erkenningsproces; b) een bekende afzender, voor vracht en post die van hemzelf afkomstig is, met eigen middelen zoals beschreven in zijn beveiligingsprogramma en bevestigd tijdens de controle ter plaatse in het kader van het erkenningsproces; c) een vervoerder die overeenkomstig punt 6.5 door een bevoegde autoriteit is erkend en een vervoersovereenkomst heeft gesloten met ofwel de erkende agent of bekende afzender namens wie het vervoer wordt verricht, ofwel, in het geval van een activiteit in het kader van een feederdienst die luchtvracht over de weg aanvoert, met de relevante luchtvaartmaatschappij namens dewelke het vervoer wordt uitgevoerd. De eerste alinea is niet van toepassing op vervoer binnen de om beveiligingsredenen beperkt toegankelijke zones op luchthavens.”; 14) in punt 6.6.1.1 worden de tweede en derde alinea vervangen door: “Als de vervoerder overeenkomstig punt 6.5 door een bevoegde autoriteit is erkend, mag de in de punt c), eerste alinea, bedoelde verklaring van de vervoerder worden vervangen door een verificatie van de status van de erkende vervoerder in de “EU-databank betreffende de beveiliging van de toeleveringsketen”. Punt c), eerste alinea, is van toepassing tot en met 31 december 2026.”. 15) Het volgende Aanhangsel 6-D wordt ingevoegd: “ AANHANGSEL 6-D VERBINTENISVERKLARING — ERKENDE VERVOERDER Overeenkomstig Verordening (EG) nr. 300/2008 van het Europees Parlement en de Raad ( 1 ) inzake gemeenschappelijke regels op het gebied van de beveiliging van de burgerluchtvaart, en de uitvoeringsbepalingen daarvan, verklaar ik dat, — de informatie in het beveiligingsprogramma van de onderneming naar mijn weten correct en nauwkeurig is; — de in het beveiligingsprogramma uiteengezette praktijken en procedures blijvend zullen worden toegepast op alle locaties waarop het programma betrekking heeft; — het beveiligingsprogramma zal worden bijgestuurd en aangepast om te voldoen aan alle relevante toekomstige wijzigingen van de Uniewetgeving, tenzij [naam van de onderneming] [naam van de bevoegde autoriteit] ervan in kennis stelt dat deze niet langer handel wenst te drijven als erkende vervoerder; — [naam van de onderneming] [naam van de bevoegde autoriteit] schriftelijk in kennis stelt van: a) kleine wijzigingen van het beveiligingsprogramma, zoals de naam van het bedrijf of de persoon die verantwoordelijk is voor de beveiligings- of contactgegevens, en dat binnen uiterlijk tien werkdagen; b) geplande grote wijzigingen, zoals gewijzigde procedures die een invloed kunnen hebben op de naleving van de relevante nationale of Uniewetgeving of een wijziging van de locatie/het adres, en dat minstens 15 werkdagen vóór het begin van de geplande wijziging; — [naam van de onderneming] volledig zal meewerken met alle inspecties, voor zover vereist, en toegang zal verlenen tot alle door de inspecteurs gevraagde documenten, teneinde de overeenstemming met de relevante Uniewetgeving te garanderen; — [naam van de onderneming] [naam van de bevoegde autoriteit] in kennis zal stellen van ernstige inbreuken op de beveiliging en van verdachte omstandigheden die relevant zijn voor de beveiliging van luchtvracht/luchtpost, met name pogingen om verboden voorwerpen in zendingen te verbergen en/of manipulatie van een beveiligd vervoer; — [naam van de onderneming] waarborgt dat alle relevante personeelsleden een passende opleiding krijgen overeenkomstig hoofdstuk 11 van de bijlage bij Uitvoeringsverordening (EU) 2015/1998 van de Commissie ( 2 ) en zich bewust zijn van hun beveiligingsverantwoordelijkheden in het kader van het beveiligingsprogramma van de onderneming; — [naam van de onderneming] [naam van de bevoegde autoriteit] schriftelijk op de hoogte brengt wanneer deze: a) niet langer handel drijft; b) niet langer betrokken is bij het vervoer van luchtvracht/luchtpost; c) niet langer kan voldoen aan de eisen van de relevante Uniewetgeving. Ik aanvaard de volledige verantwoordelijkheid voor deze verklaring. Naam: Functie in het bedrijf: Naam en geregistreerd adres van het bedrijf: Datum: Handtekening: ( 1 ) Verordening (EG) nr. 300/2008 van het Europees Parlement en de Raad van 11 maart 2008 inzake gemeenschappelijke regels op het gebied van de beveiliging van de burgerluchtvaart en tot intrekking van Verordening (EG) nr. 2320/2002 ( PB L 97 van 9.4.2008, blz. 72 , ELI: http://data.europa.eu/eli/reg/2008/300/oj ).\" ( 2 ) Uitvoeringsverordening (EU) 2015/1998 van de Commissie van 5 november 2015 tot vaststelling van gedetailleerde maatregelen voor de tenuitvoerlegging van de gemeenschappelijke basisnormen op het gebied van de beveiliging van de luchtvaart ( PB L 299 van 14.11.2015, blz. 1 , ELI: http://data.europa.eu/eli/reg_impl/2015/1998/oj ).”.\" 16) In de lijst in aanhangsel 6-Fi wordt vóór Montenegro het volgende ingevoegd: “ Koninkrijk Noorwegen, met betrekking tot Svalbard Airport ”. 17) De volgende aanhangsels 6-K en 6-L worden toegevoegd: “ AANHANGSEL 6-K BEVEILIGINGSPROGRAMMA VAN DE ERKENDE VERVOERDER Inleiding Dit model voor een beveiligingsprogramma van een erkende vervoerder is bedoeld om u te helpen bij het beschrijven en beoordelen van uw bestaande beveiligingsmaatregelen op basis van de in punt 6.5 van Uitvoeringsverordening (EU) 2015/1998 vastgestelde criteria voor vervoerders. Op basis van dit model kunt u nagaan of u aan de eisen voldoet alvorens u aan een officiële controle wordt onderworpen. De aanvrager moet een beveiligingsprogramma indienen bij de desbetreffende bevoegde autoriteit. In dat programma worden de methoden en procedures beschreven die de vervoerder moet volgen om aan de vereisten van Verordening (EG) nr. 300/2008 en de uitvoeringshandelingen daarvan te voldoen. Het beveiligingsprogramma van de erkende vervoerder wordt beschermd tegen ongeoorloofde toegang en wordt uitsluitend binnen het bedrijf gebruikt, aangezien het informatie bevat die relevant is voor de beveiliging. Alle personen die belast zijn met luchtvaartbeveiligingstaken moeten aantoonbare kennis van de inhoud hebben en in staat zijn deze toe te passen. Instructies voor het invullen: — Indien bepaalde procedures niet van toepassing zijn op uw exploitatievestiging, moet dat worden vermeld in het beveiligingsprogramma van de erkende vervoerder. — Voor zover u in de toekomst wijzigingen aanbrengt in een hoofdstuk van dit beveiligingsprogramma, noteer dan de datum van wijziging van het desbetreffende hoofdstuk in de inhoudsopgave en dien het gehele beveiligingsprogramma van de vervoerder, met de wijzigingen, in bij de bevoegde autoriteit die u heeft erkend. Bovendien moeten wijzigingen in het beveiligingsprogramma van de erkende vervoerder in kleur worden gemarkeerd. Inhoudsopgave Hoofdstuk Inhoud Datum van de laatste wijziging 1 Contactgegevens 2 Personeel 3 Vervoer en bescherming van luchtvracht en -post 4 Beperkte opslag/overslag van luchtvracht en -post 5 Interne kwaliteitsborging 6 Dreiging van binnenuit en beveiligingscultuur 7 Aanhangsels: nationale vereisten HOOFDSTUK 1 Contactgegevens 1.1   Naam, geregistreerd adres en contactgegevens van de vervoerder Vermeld de naam, het volledige adres en de contactgegevens (telefoon, e-mailadres enz.) van het hoofdkantoor van de onderneming. Uw bedrijf zal worden erkend onder de officiële bedrijfsnaam die in het handelsregister is ingeschreven. Kleine of eenmanszaken worden erkend als vervoerder onder hun voornaam en achternaam (zoals vermeld in de handelsvergunning). Vermeld het btw-nummer/nummer van de kamer van koophandel/handelsregisternummer (indien van toepassing). 1.2   Persoon die verantwoordelijk is voor de uitvoering van het beveiligingsprogramma van de erkende vervoerder (beveiligingsmanager) Vermeld de naam en de contactgegevens (telefoon, e-mailadres enz.) van de persoon die verantwoordelijk is voor de samenstelling, uitvoering en naleving van het beveiligingsprogramma. 1.3   Eigen presentatie van de onderneming Verstrek gedetailleerde informatie over de specifieke bedrijfsactiviteiten van uw onderneming, met name: — de soorten vracht die u vervoert (bv. levende dieren, bederfelijke goederen, gevaarlijke goederen enz.); — of u het vervoer van luchtvracht of luchtpost waarvoor beveiligingscontroles zijn uitgevoerd, al dan niet uitbesteedt (of voornemens bent uit te besteden) aan derden (d.w.z. een andere erkende vervoerder of erkende agent). 1.4   Exploitatievestigingen (invullen indien niet identiek aan 1.1) 1.4.1 Vermeld: — de naam en het volledige adres van alle exploitatievestigingen in de lidstaat (indien van toepassing); — het geschatte aantal werknemers in elke exploitatievestiging (op het ogenblik van de vaststelling van dit beveiligingsprogramma); — het type en het geschatte aandeel van de activiteiten die in elke exploitatievestiging worden uitgevoerd (als percentage van het totaal). 1.4.2 Vermeld: — de naam en het volledige adres van alle exploitatievestigingen in elke andere lidstaat dan de erkennende lidstaat (indien van toepassing); — het geschatte aantal werknemers in elke exploitatievestiging (op het ogenblik van de vaststelling van dit beveiligingsprogramma); — het type en het geschatte aandeel van de activiteiten die in elke exploitatievestiging worden uitgevoerd (als percentage van het totaal). HOOFDSTUK 2 Personeel De aanwerving en opleiding van personeel vinden plaats overeenkomstig hoofdstuk 11 van de bijlage bij Uitvoeringsverordening (EU) 2015/1998, zoals hieronder beschreven. 2.1   Aanwerving Beschrijf de geldende procedure voor de aanwerving van personeel en hoe deze de naleving van de punten 11.1.8, 11.1.9 en 11.1.10 van de bijlage bij Uitvoeringsverordening (EU) 2015/1998 waarborgt. Aanwervings- en opleidingsdossiers, met inbegrip van de resultaten van eventuele beoordelingstests, moeten gedurende ten minste de looptijd van het contract worden bijgehouden. Beschrijf hoe uw procedures de naleving van punt 11.1.10 van de bijlage bij Uitvoeringsverordening (EU) 2015/1998 waarborgen. 2.2   Achtergrondonderzoek De persoon die verantwoordelijk is voor de uitvoering van het beveiligingsprogramma van de erkende vervoerder (beveiligingsmanager), zoals aangegeven in punt 1.2, moet met succes een uitgebreid achtergrondonderzoek doorlopen. Personen die onbegeleide toegang hebben tot luchtvracht en -post waarop de vereiste beveiligingscontroles zijn toegepast, alsook personen die beschermings- en andere beveiligingscontroles met betrekking tot die luchtvracht en -post uitvoeren, moeten met succes een achtergrondonderzoek doorlopen. De bevoegde autoriteit die de vervoerder erkent, bepaalt overeenkomstig de toepasselijke nationale regels of een uitgebreid of standaard achtergrondonderzoek moet worden uitgevoerd. Beschrijf de procedure voor het achtergrondonderzoek voor de verschillende personeelscategorieën en hoe de procedure ervoor zorgt dat het betrokken personeel te allen tijde een geldig achtergrondonderzoek heeft. Indien een persoon niet slaagt voor een achtergrondonderzoek of het achtergrondonderzoek door de bevoegde autoriteit wordt ingetrokken, worden de toegangs- en ingangsrechten van de persoon onmiddellijk ingetrokken en wordt deze persoon niet langer ingezet voor activiteiten waarvoor met succes een achtergrondonderzoek moet worden doorlopen. Beschrijf de relevante procedure die in dergelijke gevallen van toepassing is. 2.3   Personeelscategorieën en opleiding De volgende personeelscategorieën bestaan en zijn onderworpen aan de desbetreffende opleidingsspecificaties in de volgende punten van de bijlage bij Uitvoeringsverordening (EU) 2015/1998: — persoon die verantwoordelijk is voor de uitvoering van het beveiligingsprogramma van de erkende vervoerder (beveiligingsmanager): opleiding overeenkomstig punt 11.2.5; — personeel dat zonder toezicht of zonder begeleiding toegang heeft en dat belast is met het ophalen, vervoeren, beperkt opslaan en afleveren van luchtvracht of luchtpost waarop beveiligingscontroles zijn toegepast: opleiding overeenkomstig punt 11.2.3.9; — personeel dat onder toezicht of onder begeleiding toegang heeft en dat belast is met het ophalen, vervoeren, beperkt opslaan en afleveren van luchtvracht of luchtpost waarop beveiligingscontroles zijn toegepast: opleiding overeenkomstig punt 11.2.7; — personeel dat geen toegang heeft tot luchtvracht of luchtpost waarop beveiligingscontroles zijn toegepast, en dat betrokken is bij het vervoer of de beperkte opslag daarvan: opleiding overeenkomstig punt 11.2.7. Herhalingsopleiding van personeel moet worden verstrekt overeenkomstig punt 11.4.3, a), van de bijlage bij Uitvoeringsverordening (EU) 2015/1998. Het personeel omvat zowel het eigen personeel van de onderneming als het personeel van dienstverleners die in de vestiging worden ingezet. De erkende vervoerder zorgt ervoor dat een bijgewerkte lijst van het in dit punt bedoelde personeel en de relevante opleidingsgegevens op verzoek te allen tijde ter beschikking van de bevoegde autoriteit worden gesteld. Beschrijf de procedure en de maatregelen die zijn genomen om te allen tijde aan de eisen van dit punt te voldoen. HOOFDSTUK 3 Vervoer en bescherming van luchtvracht en -post Bij het ophalen, vervoeren en afleveren van luchtvracht of luchtpost waarop beveiligingscontroles zijn toegepast, moet de vervoerder ervoor zorgen dat hij bij zijn activiteiten de eisen van de punten 6.5.2.1, 6.5.2.2 en 6.6 van de bijlage bij Uitvoeringsverordening (EU) 2015/1998 toepast. Beschrijf hoe de vervoerder de naleving van deze wettelijke bepalingen waarborgt. Beschrijf de maatregelen die de vervoerder heeft genomen wanneer er redenen zijn om aan te nemen dat een zending waarop beveiligingscontroles zijn toegepast, wederrechtelijk is gemanipuleerd of niet beschermd is overeenkomstig punt 6.6 van de bijlage bij Uitvoeringsverordening (EU) 2015/1998, of beide. HOOFDSTUK 4 Beperkte opslag/overslag van luchtvracht en -post Overeenkomstig punt 6.0.6 van de bijlage bij Uitvoeringsverordening (EU) 2015/1998 wordt onder “beperkte opslag” verstaan: de totale tijd die strikt noodzakelijk is voor een erkende vervoerder om vracht en post uit één vervoermiddel over te laden in het vervoermiddel dat voor het daaropvolgende deel van het vervoer over land van die zending wordt gebruikt. Tijdens de beperkte opslag wordt de zending beschermd tegen manipulatie door onbevoegden overeenkomstig de punten 6.5.2, 6.6.1 en 6.6.2 van de bijlage bij Uitvoeringsverordening (EU) 2015/1998. Geef aan of de vervoerder beperkte opslagactiviteiten verricht. Indien van toepassing: — beschrijf alle opslagvormen en -middelen die worden gebruikt op elk van de locaties waar dat van toepassing is (bv. entrepot, container enz.), de redenen voor het gebruik ervan en de toepasselijke procedures; — leg uit hoe luchtvracht en -post waarop beveiligingscontroles zijn toegepast, tijdens beperkte opslag beschermd zijn tegen manipulatie door onbevoegden; — beschrijf de maatregelen die de vervoerder heeft genomen wanneer er redenen zijn om aan te nemen dat een zending waarop beveiligingscontroles zijn toegepast, wederrechtelijk is gemanipuleerd of niet beschermd is overeenkomstig de punten 6.5.2, 6.6.1 en 6.6.2 van de bijlage bij Uitvoeringsverordening (EU) 2015/1998, of beide. HOOFDSTUK 5 Interne kwaliteitsborging door de erkende vervoerder De erkende vervoerder moet regelmatig interne kwaliteitsborging uitvoeren, in overeenstemming met de nationale voorschriften. De erkende vervoerder moet aangeven wie verantwoordelijk is voor de interne kwaliteitsactiviteiten op het gebied van luchtvaartbeveiliging (indien verschillend van de in punt 1.2 vermelde persoon). De erkende vervoerder moet ervoor zorgen dat de wettelijke eisen inzake de bescherming van luchtvracht of luchtpost waarop beveiligingscontroles zijn toegepast, worden nageleefd en dat de in het beveiligingsprogramma beschreven procedures actueel zijn. Daartoe moet de vervoerder een intern kwaliteitsrapport opstellen. Vermeld en beschrijf de uitgevoerde kwaliteitscontroleactiviteiten en zorg ervoor dat deze het volgende omvatten en bestrijken: — reikwijdte en frequentie van de kwaliteitscontroleactiviteiten; — te controleren gebieden en punten; — weging van de individuele tekortkomingen (bv. kleine, ernstige of zeer ernstige gebreken); — verantwoordelijkheden voor het verhelpen van tekortkomingen en uitvoeringstermijnen, alsmede escalatieprocedures. De erkende vervoerder zorgt ervoor dat de registers van de interne kwaliteitsactiviteiten op het gebied van luchtvaartbeveiliging te allen tijde ter beschikking worden gesteld van de bevoegde autoriteit. HOOFDSTUK 6 Dreiging van binnenuit en beveiligingscultuur Om de dreiging van interne overtreders (dreiging van binnenuit) te bestrijden en te beperken, moet de erkende vervoerder passende interne voorschriften en daarmee samenhangende preventieve maatregelen vaststellen om het bewustzijn te vergroten en een veiligheidscultuur te bevorderen. Daartoe voert de vervoerder preventieve maatregelen uit om dreigingen van binnenuit en radicalisering op te sporen en deze bedreigingen tegen te gaan, en past hij systemen toe voor de beoordeling van incidenten die relevant zijn voor de beveiliging van de luchtvaart. De genomen maatregelen en de beoordelingssystemen worden voortdurend geanalyseerd en gecorrigeerd, met inachtneming van het volgende: — vermeld de naam en de contactgegevens van de persoon (indien verschillend van de in punt 1.2 vermelde persoon) of de functie die verantwoordelijk is voor de coördinatie van die maatregelen; — vermeld de naam en de contactgegevens van de persoon (indien verschillend van de in punt 1.2 vermelde persoon) of de functie die verantwoordelijk is voor de beoordeling van binnenkomende verslagen en voor het nemen en coördineren van de daaruit voortvloeiende maatregelen; — beschrijf de bewustmakingsmaatregelen voor het personeel en informatie over het interne rapportagesysteem. HOOFDSTUK 7 Aanhangsels: nationale vereisten Vermeld alle informatie en beleids- of regelgevingsdocumenten die op nationaal niveau zijn vastgesteld en waaraan de erkende vervoerder moet voldoen. AANHANGSEL 6-L VALIDERINGSCONTROLELIJST VOOR ERKENDE VERVOERDERS Aanwijzingen voor het invullen Let u alstublieft op: indien bij het invullen van deze controlelijst een antwoord op een vetgedrukte vraag NEE is, dan MOET de validering worden beoordeeld als NEGATIEF, tenzij de vraag niet van toepassing is. Deze controlelijst bevat twee types vragen: (1) vragen die, wanneer ze negatief worden beantwoord, automatisch tot gevolg hebben dat u niet als erkende vervoerder kan worden aanvaard, en (2) vragen die worden gebruikt om een algemeen beeld van de beveiligingsvoorzieningen van de vervoerder te schetsen, zodat de validateur een algemene conclusie kan opstellen. Vragen die automatisch tot gevolg hebben dat u niet als erkende vervoerder kan worden aanvaard, hebben betrekking op de vetgedrukt vermelde eisen. Indien u niet aan deze vetgedrukte eisen voldoet, wordt u in kennis gesteld van de redenen daarvoor en krijgt u advies over de aanpassingen die nodig zijn om wel aan de eisen te voldoen. DEEL 1 Organisatie en verantwoordelijkheden 1.1 Datum van de validering dd/mm/jjjj 1.2 Datum van de vorige validering en unieke alfanumerieke identificatiecode (UAI), indien van toepassing dd/mm/jjjj Unieke alfanumerieke identificatiecode 1.3 Naam van de te valideren organisatie Naam: Btw-nummer/nummer van de kamer van koophandel/handelsregisternummer (indien van toepassing): 1.4 Geografisch toepassingsgebied: Heeft de aanvrager meer dan één vestiging in de lidstaat waar hij erkenning aanvraagt? JA of NEEN Zo JA, vermeld alle vestigingen in deze lidstaat Vermeld voor elke vestiging bij benadering: — het totale aantal werknemers — het aantal werknemers die zich bezighouden met beveiligde luchtvracht en -post — het type en het aandeel van de uitgevoerde activiteiten (als percentage van het totaal). 1.5 Geografisch toepassingsgebied: Is de aanvrager ook actief in een of meer andere lidstaten dan die waarin hij erkenning aanvraagt? JA of NEEN Zo JA, vermeld alle vestigingen in andere lidstaten: Geschat aantal werknemers in elke vestiging Vermeld het type en het aandeel van de uitgevoerde activiteiten in elk van de andere lidstaten (als percentage van het totaal) 1.6 Adres van de te valideren vestiging(en) en reden voor de selectie in het geval van meerdere vestigingen. NB: dit kan ook (een) vestiging(en) in een of meer andere lidstaten omvatten [voeg zo nodig rijen toe] Reden voor de selectie van de vestiging Nummer/Eenheid/Gebouw Straat Stad Postcode Land 1.7 Hoofdadres van de organisatie (indien dit verschilt van het adres van de te valideren vestiging) in de lidstaat van erkenning Nummer/Eenheid/Gebouw Straat Stad Postcode Land 1.8 Naam en functie van de persoon die verantwoordelijk is voor de beveiliging van de luchtvracht/luchtpost Naam Functie 1.9 Telefoonnummer Tel. nr. 1.10 E-mailadres E-mail: DEEL 2 Aanwerving en opleiding van personeel Doel: Ervoor zorgen dat alle personeelsleden voor wie dit vereist is, aan een passend achtergrondonderzoek zijn onderworpen en zijn opgeleid overeenkomstig hoofdstuk 11 van de bijlage bij Uitvoeringsverordening (EU) 2015/1998. 2.1 Omvat de aanstellingsprocedure voor de genoemde persoon die verantwoordelijk is voor de tenuitvoerlegging van en het toezicht op de beveiligingscontroles in de vestiging, de eis dat deze persoon een uitgebreid achtergrondonderzoek overeenkomstig punt 11.1.1, b), van de bijlage bij Uitvoeringsverordening (EU) 2015/1998 moet ondergaan? JA of NEEN Zo JA, geef een beschrijving 2.2 Is er een aanwervingsprocedure om ervoor te zorgen dat alle personeelsleden die zonder toezicht of zonder begeleiding toegang hebben tot identificeerbare luchtvracht of luchtpost waarop de vereiste beveiligingscontroles zijn toegepast, een achtergrondonderzoek hebben ondergaan overeenkomstig punt 11.1.2, b), van de bijlage bij Uitvoeringsverordening (EU) 2015/1998, en voor zover vereist door de bevoegde autoriteit die de erkenning afgeeft? JA of NEEN Zo JA, geef een beschrijving 2.3 Is er een aanwervingsprocedure om ervoor te zorgen dat alle personeelsleden die niet onder toezicht of zonder begeleiding toegang hebben tot het vervoer of de beperkte opslag van vracht of post waarvoor de vereiste beveiligingscontroles zijn uitgevoerd, of dit vervoer of deze beperkte opslag uitvoeren, een algemene beveiligingsbewustmakingsopleiding hebben gekregen overeenkomstig punt 11.2.7 van de bijlage bij Uitvoeringsverordening (EU) 2015/1998? JA of NEEN Zo JA, geef een beschrijving 2.4 Is er een aanwervingsprocedure om ervoor te zorgen dat alle personeelsleden die niet onder toezicht of zonder begeleiding toegang hebben tot identificeerbare luchtvracht of luchtpost waarvoor de vereiste beveiligingscontroles zijn uitgevoerd, een beveiligingsopleiding hebben gekregen overeenkomstig punt 11.2.3.9 van de bijlage bij Uitvoeringsverordening (EU) 2015/1998? JA of NEEN Zo JA, geef een beschrijving 2.5 Omvat de aanstellingsprocedure voor de persoon die verantwoordelijk is voor de uitvoering van en het toezicht op beveiligingscontroles in de vestiging een beveiligingsopleiding overeenkomstig punt 11.2.5 van de bijlage bij Uitvoeringsverordening (EU) 2015/1998? JA of NEEN Zo JA, geef een beschrijving 2.6 Krijgen (de in de punten 2.3, 2.4 en 2.5 bedoelde) personeelsleden een herhalingsopleiding overeenkomstig de frequentie die voor deze opleiding is vastgesteld? JA of NEEN Zo JA, geef een beschrijving 2.7 Beoordeling — Volstaan de maatregelen om te garanderen dat alle personeelsleden die toegang hebben tot identificeerbare luchtvracht of luchtpost op correcte wijze in dienst zijn genomen en opgeleid overeenkomstig hoofdstuk 11 van de bijlage bij Verordening (EU) 2015/1998? JA of NEEN Zo NEEN, vermeld dan de redenen daarvoor. DEEL 3 Vervoer Doel: Identificeerbare luchtvracht of luchtpost beschermen tegen manipulatie door onbevoegden. 3.1 Vervoert de vervoerder de luchtvracht of luchtpost namens een erkende agent of een bekende afzender, of beide? JA of NEEN 3.2 Maakt de vervoerder gebruik van een onderaannemer voor het vervoer? JA of NEEN Zo JA, beschrijf dan hoe de vervoerder controleert of de contractant zelf een erkende vervoerder of erkende agent is? 3.3 Kan het goederencompartiment van het voor het vervoer gebruikte voertuig worden beveiligd? JA of NEEN Zo JA, beschrijf hoe 3.4 a) Als het goederencompartiment van het voor het vervoer gebruikte voertuig kan worden beveiligd, worden dan genummerde zegels gebruikt? JA of NEEN b) Wanneer genummerde zegels worden gebruikt, wordt de toegang tot de zegels dan gecontroleerd en worden de nummers bij het aanbrengen geregistreerd? JA of NEEN Zo JA, beschrijf hoe 3.5 Beoordeling: volstaan de maatregelen om luchtvracht of luchtpost tijdens het vervoer te beschermen tegen manipulatie door onbevoegden? JA of NEEN Zo NEEN, vermeld dan de redenen daarvoor. DEEL 4 Beperkte opslag/overlading Doel: Identificeerbare luchtvracht of luchtpost tijdens beperkte opslag beschermen tegen manipulatie door onbevoegden. 4.1 Wordt de beperkte opslag of overlading verricht door de vervoerder? JA of NEEN Zo JA, beschrijf het soort opslag dat wordt gebruikt of de maatregelen voor overlading, of beide: 4.2 Wordt de luchtvracht of -post tijdens de beperkte opslag of overlading beschermd tegen manipulatie door onbevoegden overeenkomstig de punten 6.5.2, 6.6.1 en 6.6.2 van de bijlage bij Uitvoeringsverordening (EU) 2015/1998? JA of NEEN Zo JA, beschrijf de maatregelen ter bescherming van de luchtvracht of luchtpost: 4.3 Beoordeling: Volstaan de procedures voor beperkte opslag of overlading om identificeerbare luchtvracht of luchtpost te beschermen tegen manipulatie door onbevoegden? JA of NEEN Zo NEEN, vermeld dan de redenen daarvoor. DEEL 5 Beoordeling (en kennisgeving) Voldoende/onvoldoende Als de eindbeoordeling negatief is , vermeld dan de gebieden waarop de vervoerder niet beantwoordt aan de vereiste beveiligingsnorm of een specifieke tekortkoming vertoont. Geef ook advies over de aanpassingen die nodig zijn om de vereiste norm te halen en een positieve beoordeling te krijgen. Getekend (Naam van de validateur) ” 18) In punt 11.1.5 wordt de tweede alinea vervangen door: “Telkens wanneer een persoon een uitgebreid achtergrondonderzoek moet ondergaan, wordt dit volledig uitgevoerd alvorens de persoon de in de punten 11.2.3.1 tot en met 11.2.3.5 bedoelde opleiding volgt.”. 19) In punt 12.6.2 wordt de tweede alinea vervangen door: “De norm voor ETD-apparatuur voor de detectie van chemicaliën, waarbij gebruik wordt gemaakt van monsterneming van deeltjes, geldt vanaf 1 oktober 2025 voor ETD-apparatuur die sinds 1 september 2014 in gebruik is genomen.”. ( 1 ) Verordening (EG) nr. 300/2008 van het Europees Parlement en de Raad van 11 maart 2008 inzake gemeenschappelijke regels op het gebied van de beveiliging van de burgerluchtvaart en tot intrekking van Verordening (EG) nr. 2320/2002 ( PB L 97 van 9.4.2008, blz. 72 , ELI: http://data.europa.eu/eli/reg/2008/300/oj ). ( 2 ) Uitvoeringsverordening (EU) 2015/1998 van de Commissie van 5 november 2015 tot vaststelling van gedetailleerde maatregelen voor de tenuitvoerlegging van de gemeenschappelijke basisnormen op het gebied van de beveiliging van de luchtvaart ( PB L 299 van 14.11.2015, blz. 1 , ELI: http://data.europa.eu/eli/reg_impl/2015/1998/oj ).”.” ELI: http://data.europa.eu/eli/reg_impl/2024/1255/oj ISSN 1977-0758 (electronic edition)",
  "source": "EUR LEX"
}