{
  "url": "http://www.w3.org/1999/xhtml\"><!--",
  "content": "L_2015244NL.01002501.xml 19.9.2015 NL Publicatieblad van de Europese Unie L 244/25 UITVOERINGSVERORDENING (EU) 2015/1559 VAN DE COMMISSIE van 18 september 2015 tot instelling van een voorlopig antidumpingrecht op buizen en pijpen van nodulair gietijzer (eveneens bekend als gietijzer met bolgrafiet), van oorsprong uit India DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EG) nr. 1225/2009 van de Raad van 30 november 2009 betreffende beschermende maatregelen tegen invoer met dumping uit landen die geen lid zijn van de Europese Gemeenschap („de basisverordening”) ( 1 ) , en met name artikel 7, lid 4, In overleg met de lidstaten, Overwegende hetgeen volgt: 1. PROCEDURE 1.1. Inleiding (1) Op 20 december 2014 heeft de Europese Commissie („de Commissie”) een antidumpingonderzoek geopend betreffende de invoer in de EU van buizen en pijpen van nodulair gietijzer (eveneens bekend als gietijzer met bolgrafiet), van oorsprong uit India („het betrokken land”), op grond van artikel 5 van de basisverordening. Zij heeft daartoe een bericht van inleiding gepubliceerd in het Publicatieblad van de Europese Unie ( 2 ) („het bericht van inleiding”). (2) De Commissie heeft het onderzoek geopend naar aanleiding van een klacht die door Saint-Gobain PAM Group („de klager”) op 10 november 2014 werd ingediend namens producenten die meer dan 25 % van de totale productie van buizen en pijpen van nodulair gietijzer in de Unie voor hun rekening nemen. Het bij de klacht gevoegde bewijsmateriaal over dumping en de aanmerkelijke schade als gevolg daarvan werd voldoende geacht om een onderzoek te openen. (3) De Commissie heeft op 11 maart 2015 een afzonderlijk antisubsidieonderzoek geopend met betrekking tot de invoer in de Unie van buizen en pijpen van nodulair gietijzer van oorsprong uit India. Zij heeft daartoe een bericht van inleiding gepubliceerd in het Publicatieblad van de Europese Unie ( 3 ) . Dat onderzoek loopt momenteel nog. 1.2. Belanghebbenden (4) In het bericht van inleiding werden de belanghebbenden uitgenodigd om met de Commissie contact op te nemen om aan het onderzoek mee te werken. De Commissie heeft specifiek de klagers, andere haar bekende producenten in de Unie, de haar bekende producenten-exporteurs en de Indiase autoriteiten, de haar bekende betrokken importeurs, leveranciers, gebruikers, handelaren en verenigingen op de hoogte gesteld van de opening van het onderzoek en hen uitgenodigd daaraan mee te werken. (5) Belanghebbenden werden in de gelegenheid gesteld om opmerkingen over de opening van het onderzoek te maken en om een hoorzitting met de Commissie en/of de raadadviseur-auditeur voor handelsprocedures te verzoeken. Geen enkele belanghebbende heeft om een hoorzitting over de opening van het onderzoek verzocht. 1.2.1. Steekproef (6) In het bericht van inleiding heeft de Commissie verklaard dat zij mogelijk een steekproef van de belanghebbenden zal samenstellen overeenkomstig artikel 17 van de basisverordening. Steekproef van producenten en importeurs in de Unie (7) Er was geen steekproef van de producenten in de Unie nodig. Er zijn slechts drie ondernemingen of groepen van ondernemingen die het betrokken product in de Unie vervaardigen, en twee daarvan, die ongeveer 96 % van de totale productie van de Unie voor hun rekening nemen, hebben aan het onderzoek meegewerkt. (8) Om vast te stellen of een steekproef noodzakelijk was en, zo ja, om deze samen te stellen, heeft de Commissie niet-verbonden importeurs gevraagd om de in het bericht van inleiding vermelde informatie te verstrekken. Er hebben zich binnen de in het bericht van inleiding vastgestelde termĳnen geen niet-verbonden importeurs bekendgemaakt. Steekproef van producenten-exporteurs in India (9) Om vast te stellen of een steekproef noodzakelijk was en, zo ja, om deze samen te stellen, heeft de Commissie alle producenten-exporteurs in India gevraagd om de in het bericht van inleiding vermelde informatie te verstrekken. Daarnaast heeft de Commissie de missie van de Republiek India bij de Europese Unie verzocht om, in voorkomend geval, andere producenten-exporteurs te identificeren en/of te contacteren die zouden willen meewerken aan het onderzoek. (10) Twee producenten-exporteurs uit het betrokken land hebben de verlangde informatie verstrekt en ermee ingestemd in de steekproef te worden opgenomen. Zij namen tijdens het onderzoektijdvak 100 % van de uitvoer uit India voor hun rekening. Daarom besloot de Commissie dat een steekproef niet nodig was. 1.2.2. Beantwoording van de vragenlijst (11) De Commissie heeft vragenlijsten verzonden aan de twee Indiase producenten-exporteurs, de drie producenten in de Unie, alsmede aan de gebruikers die zich binnen de in het bericht van inleiding vermelde termijnen bekend hadden gemaakt. (12) Er zijn antwoorden op de vragenlijsten ontvangen van de twee Indiase producenten-exporteurs, van twee producenten in de Unie en tientallen gebruikers. 1.2.3. Controlebezoeken (13) De Commissie heeft alle gegevens die zij voor de voorlopige vaststelling van dumping, de daardoor veroorzaakte schade en het belang van de Unie nodig achtte, verzameld en gecontroleerd. Krachtens artikel 16 van de basisverordening werden controlebezoeken ter plaatse verricht bij de volgende ondernemingen: Producenten in de Unie — SAINT-GOBAIN PAM, Pont-à-Mousson, Frankrijk; SAINT-GOBAIN PAM ESPANA SA, Madrid, Spanje; SAINT-GOBAIN PAM Deutschland GmbH, Saarbrücken, Duitsland — Duktus Rohrsysteme Wetzlar GmbH, Wetzlar, Duitsland Verbonden verkoopmaatschappijen: — SAINT-GOBAIN PAM PORTUGAL SA, Lissabon, Portugal — SAINT-GOBAIN PAM ITALIA S.p.A., Milaan, Italië — SAINT-GOBAIN PAM UK, Stanton-by-Dale, Verenigd Koninkrijk — SGPS BELGIUM SA, Landen, België Producenten-exporteurs in India: — Electrosteel Castings Ltd, Kolkata, India, en haar verbonden onderneming Lanco Industries Limited (nu bekend als Srikalahasthi Pipes Limited), Andhra Pradesh, India. — Jindal Saw Limited, New Delhi, India Verbonden importeurs/handelaars: — Electrosteel Europe SA, Frankrijk, die de volgende dochterondernemingen heeft: — Electrosteel Europe SA Sucursal En Espana, Spanje — Electrosteel Europe SA Succursale Italia, Italië — Electrosteel Europe SA Niederlassung Deutschland, Duitsland — Electrosteel Castings (UK) Ltd, Verenigd Koninkrijk — Electrosteel Trading SA, Spanje — Jindal Saw Italia SPA, Italië — Jindal Saw Pipeline Solutions Limited, Verenigd Koninkrijk 1.3. Onderzoektijdvak en beoordelingsperiode (14) Het onderzoek naar de dumping en schade had betrekking op de periode van 1 oktober 2013 tot en met 30 september 2014 („het onderzoektijdvak” of „OT”). Het onderzoek naar ontwikkelingen die relevant zijn voor de schadebeoordeling had betrekking op de periode van 1 januari 2011 tot het eind van het onderzoektijdvak („de beoordelingsperiode”). 2. BETROKKEN PRODUCT EN SOORTGELIJK PRODUCT 2.1. Betrokken product (15) Het betrokken product betreft buizen en pijpen van nodulair gietijzer (eveneens bekend als gietijzer met bolgrafiet) („nodulaire buizen”) van oorsprong uit India, die momenteel onder de GN-codes 7303 00 10  en ex 7303 00 90  vallen. De GN-codes worden slechts ter informatie vermeld. (16) Nodulaire buizen worden gebruikt voor drinkwatervoorziening, riolering en irrigatie van landbouwgrond. Het transport van water door nodulaire buizen geschiedt onder druk of alleen met behulp van de zwaartekracht. De buizen hebben een diameter tussen 60 mm en 2 000 mm en een lengte van 5,5, 6,7 of 8 m. Normaliter zijn ze met cement of ander materiaal bekleed en aan de buitenkant verzinkt, geverfd of met band omwikkeld. De belangrijkste eindgebruikers zijn openbare nutsbedrijven. 2.2. Soortgelijk product (17) Uit het onderzoek is gebleken dat het in India vervaardigde en verkochte product en het in de Unie vervaardigde en verkochte product dezelfde fysieke, chemische en technische basiskenmerken hebben. (18) De Commissie besliste in dit stadium dan ook dat die producten soortgelijke producten zijn in de zin van artikel 1, lid 4, van de basisverordening. 3. DUMPING 3.1. Normale waarde (19) De Commissie heeft eerst onderzocht of de totale omvang van de binnenlandse verkoop van iedere medewerkende producent-exporteur representatief was, in overeenstemming met artikel 2, lid 2, van de basisverordening. De binnenlandse verkoop is representatief als de totale binnenlandse verkoop van het soortgelijke product aan onafhankelijke afnemers op de binnenlandse markt per producent-exporteur tijdens het onderzoektijdvak ten minste 5 % vertegenwoordigde van diens totale uitvoer van het betrokken product naar de Unie. Op basis hiervan was de totale verkoop op de binnenlandse markt van het soortgelijke product door elke producent-exporteur representatief. (20) Vervolgens heeft de Commissie voor de producenten-exporteurs met een representatieve binnenlandse verkoop vastgesteld welke productsoorten die op de binnenlandse markt werden verkocht, identiek waren aan of vergelijkbaar waren met de naar de Unie uitgevoerde soorten. (21) Vervolgens heeft de Commissie onderzocht of de binnenlandse verkoop door iedere medewerkende producent-exporteur op zijn binnenlandse markt voor elke productsoort die identiek of vergelijkbaar is met een productsoort die wordt uitgevoerd naar de Unie overeenkomstig artikel 2, lid 2, van de basisverordening representatief was. De binnenlandse verkoop van een productsoort is representatief als de totale binnenlandse verkoop van die productsoort aan onafhankelijke afnemers in het onderzoektijdvak ten minste 5 % bedraagt van de totale hoeveelheid van de uitvoer naar de Unie van de identieke of vergelijkbare productsoort. Op basis hiervan stelde de Commissie vast dat de binnenlandse verkoop van sommige productsoorten niet representatief was, daar deze minder dan 5 % bedroeg van de totale hoeveelheid van de uitvoer naar de Unie van de identieke of vergelijkbare productsoort. (22) Verder heeft de Commissie overeenkomstig artikel 2, lid 4, van de basisverordening voor elke productsoort het aandeel van de winstgevende verkoop aan onafhankelijke afnemers op de binnenlandse markt in het onderzoektijdvak bepaald om uit te maken of zij de werkelijke binnenlandse verkoop kon gebruiken voor de berekening van de normale waarde. (23) De normale waarde wordt gebaseerd op de werkelijke binnenlandse prijs per productsoort, ongeacht of die verkoop winstgevend is, indien: a) het verkoopvolume van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van het totale verkoopvolume van deze productsoort vertegenwoordigde; en b) de gewogen gemiddelde verkoopprijs van die productsoort ten minste gelijk is aan de productiekosten per eenheid. (24) In dit geval is de normale waarde het gewogen gemiddelde van de prijzen van alle binnenlandse verkopen van die productsoort gedurende het OT. (25) De normale waarde is gelijk aan de werkelijke binnenlandse prijs per productsoort van uitsluitend de winstgevende binnenlandse verkopen van de productsoorten in het OT indien: a) de winstgevende verkoop van de productsoort 80 % of minder van de totale verkoop van die productsoort bedraagt; of b) de gewogen gemiddelde prijs van deze productsoort lager ligt dan de productiekosten per eenheid. (26) De binnenlandse verkopen die werden gebruikt voor de normale waarde van de twee medewerkende producenten-exporteurs geschiedden rechtstreeks aan onafhankelijke afnemers. Uit de analyse van de binnenlandse verkoop bleek dat een deel van de binnenlandse verkoop winstgevend was en dat de gewogen gemiddelde verkoopprijs hoger was dan de productiekosten. Daarom werd voor de productsoorten waarvan werd vastgesteld dat zij identiek waren aan of vergelijkbaar waren met de voor uitvoer naar de Unie verkochte productsoorten, de normale waarde berekend hetzij als een gewogen gemiddelde van de prijzen van alle binnenlandse verkopen hetzij, indien van toepassing, als een gewogen gemiddelde van alleen de winstgevende verkopen. (27) Voor de productsoorten waarvoor geen of onvoldoende hoeveelheden van de identieke of vergelijkbare productsoort of van het soortgelijke product waren verkocht in het kader van de normale handelstransacties, of voor het geval dat er op de binnenlandse markt geen representatieve hoeveelheden van een productsoort waren verkocht, stelde de Commissie de normale waarde vast overeenkomstig artikel 2, leden 3 en 6, van de basisverordening. (28) De normale waarde werd vastgesteld door de gemiddelde productiekosten van het soortgelijke product van elke medewerkende producent-exporteur tijdens het onderzoektijdvak te vermeerderen met: a) het gewogen gemiddelde van de verkoopkosten, algemene kosten en administratiekosten („VAA-kosten”) die door de medewerkende producenten-exporteurs in verband met de binnenlandse verkoop van het soortgelijke product in het kader van normale handelstransacties tijdens het OT zijn gemaakt; en b) de gewogen gemiddelde winst die door de medewerkende producent-exporteur op de binnenlandse verkoop van het soortgelijke product in het kader van normale handelstransacties tijdens het OT is gemaakt. (29) De klager stelde dat de Indiase uitvoerrechten op ijzererts, die in het OT 30 % bedroegen, een neerwaartse druk hebben uitgeoefend op de binnenlandse prijzen van ijzererts en ervoor hebben gezorgd dat de kosten van de belangrijkste grondstof voor de producenten-exporteurs afnamen tot 40 % van de wereldmarktprijs, en dat het effect daarvan op de cif-uitvoerprijzen van nodulaire buizen van de EU 40-100 EUR/ton of 8-17 % van de uitvoerprijs zou belopen. In het licht hiervan verzocht de klager om de normale waarde dienovereenkomstig aan te passen. (30) De producenten-exporteurs voerden aan dat de prijzen waartegen zij in India ijzererts kopen, vergelijkbaar zijn met de prijzen waartegen ijzererts uit India wordt uitgevoerd. Bovendien stelde een van de producenten-exporteurs, zij het pas na de controlebezoeken in India, dat hij na het OT ijzererts is gaan kopen uit derde landen. (31) De Commissie kon aan de hand van het tot nu toe bijeengebrachte bewijsmateriaal niet voorlopig vaststellen of de Indiase binnenlandse prijzen van ijzererts zijn gedrukt in vergelijking met die van andere markten. (32) Daarom was het niet mogelijk om de beweringen van de producenten-exporteurs en van de bedrijfstak van de Unie in dit stadium van het onderzoek te controleren en zullen deze verder moeten worden onderzocht in het definitieve stadium van het onderzoek, alsmede in het kader van het tegelijkertijd uitgevoerde antisubsidieonderzoek. 3.2. Uitvoerprijs (33) De producenten-exporteurs voerden voornamelijk naar de Unie uit via als importeur optredende verbonden ondernemingen. De rechtstreekse uitvoer naar onafhankelijke afnemers vertegenwoordigde slechts ongeveer 1 % van hun totale uitvoer naar de Unie. (34) Wanneer de producenten-exporteurs het betrokken product rechtstreeks uitvoerden naar onafhankelijke afnemers in de Unie, werd de uitvoerprijs overeenkomstig artikel 2, lid 8, van de basisverordening vastgesteld op basis van de voor het betrokken product bij uitvoer naar de Unie werkelijk betaalde of te betalen prijs. (35) Wanneer de producenten-exporteurs het betrokken product via als importeur optredende verbonden ondernemingen naar de Unie uitvoerden, werd de uitvoerprijs overeenkomstig artikel 2, lid 9, van de basisverordening vastgesteld op basis van de prijs waartegen het ingevoerde product voor het eerst aan onafhankelijke afnemers in de Unie was doorverkocht. In dit geval zijn correcties toegepast voor alle tussen invoer en doorverkoop gemaakte kosten, met inbegrip van VAA-kosten, en voor de gemaakte winst. Bij gebrek aan medewerking van niet-verbonden importeurs, werd op basis van door de klager verstrekte gegevens een gemiddelde winst van 3,7 % gebruikt. (36) Een van de producenten-exporteurs voerde aan dat niet artikel 2, lid 9, van de basisverordening moest worden toegepast, maar dat de uitvoerprijs veeleer gebaseerd moest worden op de verrekenprijzen tussen de producent-exporteur en zijn verbonden ondernemingen in de EU. Hij betoogde dat dit betrouwbare prijzen zijn, daar in sommige lidstaten de douane- en belastingautoriteiten (voor btw-doeleinden en inkomstenbelasting) hadden aanvaard dat bij de transacties tussen handelaars en moederonderneming de normale marktvoorwaarden in acht moesten worden genomen. (37) De Commissie wees dit argument voorlopig van de hand om de volgende redenen. Ten eerste verschilt het doel van de controle door de douaneautoriteiten inhoudelijk van dat van de controle door de Commissie in het kader van een antidumpingonderzoek. In dit geval zijn de douanerechten nul en daarom was er voor de douaneautoriteiten geen enkele reden om vraagtekens te zetten bij de opgegeven uitvoerprijzen. Bovendien heeft de Commissie niet voldoende bewijsmateriaal ontvangen waaruit zou blijken dat de belastingautoriteiten de uitvoerprijzen tussen de producent-exporteur en zijn verbonden ondernemingen in de EU uitdrukkelijk hadden aanvaard. (38) Ten tweede was het argument dat de btw-autoriteiten de uitvoerprijzen hadden aanvaard als zijnde conform de marktvoorwaarden, evenmin aanvaardbaar, daar de onderneming de geïnde btw hoe dan ook terugkrijgt op het moment van doorverkoop van de ingevoerde goederen. (39) Tot slot verwees de producent-exporteur naar twee verordeningen van de Raad waarin verrekenprijzen waren aanvaard ( 4 ) . In de twee desbetreffende gevallen kon de Commissie echter de verkoop via verbonden importeurs vergelijken met de verkoop via niet-verbonden importeurs, hetgeen in het onderhavige geval onmogelijk was, daar de verkoop via niet-verbonden importeurs niet representatief was (rond 1 % van alle verkopen aan de EU). (40) Wat betreft de andere producent-exporteur werd een deel van de in totaal uitgevoerde producten (10 à 17 %) niet in dezelfde staat doorverkocht als waaronder zij waren ingevoerd, daar zij werden bewerkt door een verbonden onderneming in Italië. Deze verbonden onderneming voerde half afgewerkte (kale) buizen in die zij dan verder verwerkte door ze te voorzien van een uitwendige (zink)bekleding en een inwendige (cement)bekleding. Zowel de ingevoerde kale buizen als de afgewerkte buizen vormen het betrokken product. De inwendige en uitwendige bekleding van de buizen vereist aanzienlijke investeringen in machines, uitrusting, grondstoffen en specifiek geschoolde werknemers. (41) Indien zich het scenario voordoet dat de producten niet worden doorverkocht in de staat waarin ze zijn ingevoerd, mag de Commissie de uitvoerprijs „op elke redelijke grondslag” vaststellen, overeenkomstig artikel 2, lid 9, van de basisverordening. In dit geval heeft de Commissie voorlopig besloten om de prijs waartegen het afgewerkte product voor het eerst werd doorverkocht aan onafhankelijke afnemers in de Unie, te corrigeren met alle tussen invoer en doorverkoop ontstane kosten (met uitzondering van verwerkingskosten), de VAA-kosten en de winst. Wat betreft de in de EU ontstane verwerkingskosten zal de Commissie verder onderzoeken of een correctie toegepast moet worden en, zo ja, op welk niveau. Bij gebrek aan een ander redelijk ijkpunt werd op basis van de door de klager verstrekte gegevens een gemiddelde winst van 3,7 % als winstniveau van de niet-verbonden importeur aangehouden. De uitvoerprijs is op deze grondslag vastgesteld om de volgende redenen: — de ingevoerde kale buizen worden niet op de markt van de Unie verkocht, omdat zij niet zonder verdere verwerking kunnen worden gebruikt voor de watervoorziening of de riolering. Om dezelfde reden worden kale buizen niet verkocht op de binnenlandse markt in India; — gelet op de omvang van de verwerkingskosten — die hoog oplopen wegens de uitrusting, grondstoffen en arbeidskrachten die nodig zijn om van de ingevoerde kale buizen een bruikbaar product te maken — zou het aftrekken van deze kosten — die veel hoger zijn dan de kosten van afwerking van het product overeenkomstig de eisen van de afnemer — leiden tot een onredelijk en kunstmatig resultaat. (42) Wat betreft andere ingevoerde producten hadden beide producenten-exporteurs een verbonden importeur in het Verenigd Koninkrijk, die de ingevoerde producten verder verwerkte door er flenzen aan toe te voegen en door de buizen in kleinere stukken te zagen. (43) De Commissie stelde de uitvoerprijs van deze andere producten voorlopig vast overeenkomstig artikel 2, lid 9, van de basisverordening door de prijs waartegen het ingevoerde product voor het eerst was doorverkocht aan een onafhankelijke afnemer in de Unie te corrigeren met de tussen invoer en doorverkoop gemaakte kosten, inclusief de verwerkingskosten in de Unie, de VAA-kosten en de winst, teneinde de prijs terug te brengen tot de prijs van het onbewerkte product (niet in stukken gezaagd en/of zonder flenzen). Bij gebrek aan een ander redelijk ijkpunt werd op basis van de door de klager verstrekte gegevens een gemiddelde winst van 3,7 % als winstniveau van de niet-verbonden importeur aangehouden. (44) Eén van de producenten-exporteurs betoogde dat de Commissie voor de productsoorten die niet werden doorverkocht in de staat waarin ze waren ingevoerd omdat zij bewerkt werden door een verbonden onderneming, de uitvoerprijs niet moest vaststellen op basis van de aan de eerste onafhankelijke afnemer berekende prijzen, maar veeleer op basis van de prijzen van de rechtstreeks door de producent-exporteur in de EU verkochte producten, eventueel aangevuld met de door de ondernemingen aan onafhankelijke afnemers in derde landen berekende uitvoerprijzen. (45) De Commissie stelde voorlopig vast dat de voorgestelde benadering moest worden afgewezen. Ten eerste was de rechtstreekse verkoop van de producent-exporteur in de EU tijdens het OT zeer marginaal, zowel wat betreft de omvang als de waarde, en is deze dus niet representatief. Ten tweede is de verkoop aan derde landen geen redelijke basis daar deze de economische positie en het gedrag van de producent-exporteur op de markt van de Unie onvoldoende weerspiegelt, met name gelet op het feit dat de producent-exporteur gedurende hetzelfde tijdvak wel degelijk grote hoeveelheden aan de Unie had verkocht via verbonden handelaren. (46) De producent-exporteur betoogde tevens dat de correcties beperkt moesten blijven tot de „tussen invoer en doorverkoop” ontstane kosten en dus in een redelijke verhouding moesten staan tot het doorverkoopproces. Met andere woorden, deze kosten kunnen de VAA-kosten niet omvatten, omdat deze normaliter worden gedragen door een producent, bewerker of exporteur. De VAA-kosten van de verbonden ondernemingen in de EU zouden geen redelijke kosten zijn voor iemand die alleen maar invoert. De producent-exporteur en zijn verbonden ondernemingen in de EU zijn kennelijk één enkele economische entiteit, hetgeen gevolgen heeft voor het soort correcties dat kan worden toegepast om de uitvoerprijs vast te stellen. (47) De onderneming betoogde verder dat de voor de vaststelling van de uitvoerprijs te gebruiken VAA-kosten en winst opnieuw berekend moesten worden om ervoor te zorgen ze alleen betrekking zouden hebben op de activiteiten van een importeur. (48) Wat betreft het argument dat de correcties beperkt moeten worden tot „tussen invoer en doorverkoop” gemaakte kosten, verwijst de Commissie naar de jurisprudentie van de rechtscolleges van de Europese Unie, op grond waarvan artikel 2, lid 9, van de basisverordening niet belet dat correcties worden toegepast voor kosten die vóór invoer zijn ontstaan, daar deze kosten normaliter worden gedragen door de importeur. Bovendien blijkt uit deze jurisprudentie dat het bestaan van één enkele economische entiteit geen invloed uitoefent op de toepasselijkheid en de correcties als omschreven in artikel 2, lid 9, van de basisverordening. Uit deze jurisprudentie blijkt tevens dat het feit dat de verbonden ondernemingen slechts bepaalde functies uitoefenen, niet belet dat artikel 2, lid 9, van de basisverordening wordt toegepast. Dit wordt namelijk weerspiegeld in het lagere bedrag aan VAA-kosten dat in mindering moet worden gebracht op de prijs waartegen het betrokken product wordt doorverkocht aan de eerste onafhankelijke koper. Hoe dan ook rust de bewijslast bij de belanghebbende die voornemens is de omvang van de op grond van artikel 2, lid 9, van de basisverordening toegepaste correcties te betwisten. Met andere woorden, indien deze belanghebbende de correcties buitensporig acht moet hij specifiek bewijsmateriaal en berekeningen voorleggen om aan te tonen dat deze eisen en met name het alternatief percentage gerechtvaardigd zijn. Aangezien de Commissie de mening is toegedaan dat het niveau van de VAA-kosten dat voorlopig is gebruikt ter vaststelling van de uitvoerprijs de door de verbonden onderneming vervulde functies weerspiegelt, heeft zij deze beweringen voorlopig van de hand gewezen. 3.3. Vergelijking (49) De Commissie heeft de normale waarde en de uitvoerprijs van de medewerkende producenten-exporteurs vergeleken in het stadium af fabriek. (50) De klager verzocht de Commissie om de uitzonderlijke methode van gerichte dumping toe te passen als omschreven in de tweede zin van artikel 2, lid 11, van de basisverordening omdat „ er een patroon van uitvoerprijzen was dat aanmerkelijk verschilde al naar gelang van afnemer en gebied, hetgeen zal uitmonden in aanzienlijk hogere dumpingmarges [daar] de Indiase exporteurs zich richten op […] het Verenigd Koninkrijk, Spanje, Italië en Frankrijk en enkele grote afnemers ”. (51) De Commissie wees de beschuldigingen van gerichte dumping voorlopig van de hand, daar de klager had nagelaten voldoende bewijsmateriaal te leveren ter staving van zijn beschuldigingen. Het enige bewijsmateriaal dat werd voorgelegd waren gegevens van Eurostat, waaruit bleek dat de door de producenten-exporteurs naar de EU uitgevoerde producten grotendeels via slechts vier lidstaten binnenkwamen. Het kan echter zijn dat deze uitgevoerde producten daarna naar andere lidstaten zijn gezonden. Belangrijker in dit verband is echter dat geen gegevens werden ingediend waaruit de prijsverschillen tussen de lidstaten zouden zijn gebleken. (52) Bovendien kon de Commissie geen patroon van uitvoerprijzen vaststellen dat aanmerkelijk verschilde naar gelang van de afnemer en het gebied. Het onderzoek toonde aan dat de prijzen van EU-producenten die producten verkochten in lidstaten, beneden het gemiddelde voor de Unie lagen, maar dit kon niet in verband worden gebracht met gerichte dumpingpraktijken, met name omdat dit reeds het geval was vóór de Indiase producenten-exporteurs naar de EU begonnen uit te voeren. (53) Waar dat voor het verkrijgen van een billijke vergelijking gerechtvaardigd was, heeft de Commissie overeenkomstig artikel 2, lid 10, van de basisverordening op de normale waarde en/of de uitvoerprijs een correctie toegepast voor verschillen die van invloed zijn op de prijzen en de vergelijkbaarheid van de prijzen. Er werden correcties toegepast voor vervoer en verzekering, verlading, verpakking, kredietkosten, bankkosten, commissie, invoerheffingen en kosten na verkoop. Er werden echter geen correcties toegepast voor de terugbetaling van rechten, daar de producenten-exporteurs niet konden bewijzen dat de kwijtgescholden of terugbetaalde belastingen op uitvoer waren inbegrepen in de binnenlandse prijzen. (54) De Indiase producenten-exporteurs voerden in een zeer laat stadium van het onderzoek aan dat er substantiële fysieke verschillen waren binnen de productcontrolenummers (PCN's) en daarvoor correcties nodig waren om een billijke prijsvergelijking mogelijk te maken of om bepaalde door de klager verkochte speciale producten uit te sluiten. De informatie waaruit dergelijke verschillen in fysieke kenmerken en de potentiële waarde van de correcties zouden zijn gebleken, was echter onvoldoende onderbouwd en maakte het niet mogelijk om in dit stadium van het onderzoek een standpunt in te nemen. Het argument wordt daarom voorlopig afgewezen. 3.4. Dumpingmarges (55) Voor de medewerkende producenten-exporteurs heeft de Commissie de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product, zoals bepaald in artikel 2, leden 11 en 12, van de basisverordening. (56) De mate van medewerking in dit geval is hoog, aangezien de invoer van de medewerkende producenten-exporteurs goed was voor 100 % van de totale uitvoer naar de Unie tijdens het OT. De Commissie heeft op basis hiervan besloten de residuele dumpingmarge vast te stellen op het niveau van de medewerkende onderneming met de hoogste dumpingmarge. (57) Onderstaande tabel bevat de voorlopige dumpingmarges, uitgedrukt als percentage van de cif-prijs, grens Unie, vóór inklaring: Naam van het bedrijf Voorlopige dumpingmarge Jindal Saw Ltd 31,2 % Electrosteel Casting Ltd 15,3 % Alle andere ondernemingen 31,2 % 4. SCHADE 4.1. Definitie van de bedrijfstak van de Unie en de productie in de Unie (58) Het soortgelijke product werd tijdens het onderzoektijdvak door drie producenten van de Unie vervaardigd. Zij vormen de „bedrijfstak van de Unie” in de zin van artikel 4, lid 1, van de basisverordening. (59) Daar er slechts drie producenten in de Unie zijn en SG PAM Group de gegevens voor haar dochterondernemingen en ramingen voor de enige niet-medewerkende producent in de Unie heeft verstrekt, zijn alle cijfers in geïndexeerde vorm of met een zekere marge weergegeven, teneinde de vertrouwelijkheid ten aanzien van de andere producent in de Unie die wel met het onderzoek heeft meegewerkt, te beschermen. (60) De totale productie van de Unie gedurende het onderzoektijdvak werd vastgesteld op [550 000 tot 650 000] ton. De Commissie stelde de totale productie van de Unie vast aan de hand van alle beschikbare informatie over de bedrijfstak van de Unie, zoals de in de klacht opgenomen informatie over de niet-medewerkende producent en de gegevens die van medewerkende producenten in de Unie waren verkregen tijdens het onderzoektijdvak. Zoals is aangegeven in overweging 7 zijn er slechts drie producenten in de Unie en vertegenwoordigen de twee medewerkende producenten ongeveer 96 % van de totale productie van de Unie. 4.2. Verbruik in de EU (61) De Commissie stelde het verbruik in de Unie vast aan de hand van de omvang van de door de bedrijfstak van de Unie gerealiseerde totale verkoop in de Unie, plus invoer in de Unie uit derde landen. De Commissie stelde de door de bedrijfstak van de Unie gerealiseerde totale verkoop vast aan de hand van de gegevens die van medewerkende producenten in de Unie waren verkregen en van de in de klacht verstrekte informatie voor de niet-medewerkende producent. De omvang van de invoer werd afgeleid van gegevens van Eurostat. (62) Het verbruik in de Unie ontwikkelde zich als volgt: Verbruik in de EU 2011 2012 2013 OT Index 100 84 83 97 Bron: Antwoorden op de vragenlijst, informatie uit de klacht en Eurostat (63) Tijdens de beoordelingsperiode is het totale verbruik in de Unie met 3,3 % gedaald. Het verbruik in de Unie volgde een U-patroon: het bleef aanzienlijk achter bij 2011 en 2012 (met meer dan 16 %), maar steeg aanzienlijk tijdens het onderzoektijdvak. De eindgebruikers van nodulaire gietijzeren buizen zijn nutsbedrijven voor watervoorziening en riolering en irrigatiebedrijven. Meestal gaat het om openbare entiteiten die van overheidsfinanciering afhankelijk zijn. In 2011 en 2012 groeide de economische crisis uit tot een grootschalige staatsschuldencrisis. Deze noopte de regeringen van de Unie tot drastische verminderingen van de overheidsinvesteringen en -uitgaven, hetgeen verklaart waarom de vraag naar nodulaire buizen in met name landen als Spanje, Portugal en Italië zo sterk afnam. 4.3. Invoer uit India 4.3.1. Omvang en marktaandeel van de invoer uit India (64) De Commissie stelde de invoerhoeveelheid vast op basis van gegevens van Eurostat. De gegevens van Eurostat strookten met de door de producenten-exporteurs uit India verstrekte gegevens. Het marktaandeel van de ingevoerde producten werd op basis van dezelfde bron vastgesteld. (65) De invoer in de Unie vanuit het betrokken land heeft zich als volgt ontwikkeld: Omvang van de invoer (ton) en marktaandeel 2011 2012 2013 OT Omvang van de invoer uit India 75 000  - 85 000 60 000  - 70 000 75 000  -85 000 95 000  - 105 000 Omvang van de invoer ( index ) 100 83 101 123 Marktaandeel ( index ) 100 99 122 127 Bron: Eurostat en antwoorden op de vragenlijsten. (66) De omvang van de Indiase invoer is aanzienlijk toegenomen, namelijk met meer dan 22 % gedurende de beoordelingsperiode, ondanks de krimpende markt. De Indiase producenten-exporteurs hebben tijdens dezelfde periode hun marktaandeel met 3,5 procentpunten zien toenemen. 4.3.2. Prijzen van het uit India ingevoerde product en prijsonderbieding (67) De Commissie heeft de prijzen van de invoer op basis van gegevens van Eurostat vastgesteld. De prijsonderbieding van de invoer werd vastgesteld op basis van de door de producenten-exporteurs uit India en de bedrijfstak van de Unie verstrekte gegevens. (68) De gemiddelde prijs van de invoer in de Unie vanuit India ontwikkelde zich als volgt: Invoerprijzen (EUR/ton) 2011 2012 2013 OT India 650 - 750 700 - 800 600 - 700 600 - 700 Index 100 106 99 98 Bron: Eurostat en antwoorden op de vragenlijsten. (69) De Indiase prijzen daalden licht tijdens de hele beoordelingsperiode. De Indiase prijzen namen in 2012 toe (met 5,7 %) maar daalden in 2013 met een nog hoger percentage (– 6,2 %). (70) De Commissie stelde de prijsonderbieding tijdens het onderzoektijdvak vast aan de hand van een vergelijking van: a) de gewogen gemiddelde verkoopprijs per productsoort van de producenten in de Unie die in rekening werd gebracht aan onafhankelijke afnemers op de markt van de Unie, gecorrigeerd tot het niveau af fabriek; en b) de overeenkomstige gewogen gemiddelde prijs per ingevoerde productsoort, die door de onderzochte medewerkende Indiase producenten werd berekend aan de eerste niet-verbonden afnemer op de markt van de Unie, op cif-basis, met de nodige correcties voor kosten na invoer; c) de prijzen werden per productsoort vergeleken voor transacties in hetzelfde handelsstadium, zo nodig na correctie, en met aftrek van kortingen en rabatten. Het resultaat van de vergelijking is uitgedrukt als percentage van de omzet van de producenten in de Unie tijdens het onderzoektijdvak. Daaruit bleek dat er sprake was van gewogen gemiddelde onderbiedingsmarges van 34 % en 42,4 % voor de twee medewerkende producenten-exporteurs. 4.4. Economische situatie van de bedrijfstak van de Unie 4.4.1. Algemene opmerkingen (71) Overeenkomstig artikel 3, lid 5, van de basisverordening omvatte het onderzoek naar de gevolgen van de invoer met dumping voor de bedrijfstak van de Unie een beoordeling van alle economische indicatoren die tijdens de beoordelingsperiode van invloed waren op de situatie van de bedrijfstak van de Unie. (72) Voor de schadevaststelling maakte de Commissie onderscheid tussen macro-economische en micro-economische schade-indicatoren. Bij het beoordelen van de macro-economische indicatoren ging de Commissie uit van de gegevens die de medewerkende producenten in de Unie in hun antwoorden op de vragenlijst hadden verstrekt en van de ramingen die in de klacht voor de niet-medewerkende producent waren opgenomen. Bij het beoordelen van de micro-economische indicatoren ging de Commissie uit van de gegevens die de medewerkende producenten in de Unie in hun antwoorden op de vragenlijst hadden verstrekt. Beide reeksen gegevens bleken representatief te zijn voor de economische situatie van de bedrijfstak van de Unie. (73) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, groei, werkgelegenheid, productiviteit, hoogte van de dumpingmarges en herstel van de gevolgen van invoer met dumping in het verleden. (74) De micro-economische indicatoren zijn: gemiddelde eenheidsprijzen, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. 4.4.2. Macro-economische indicatoren 4.4.2.1.   Productie, productiecapaciteit en bezettingsgraad (75) De totale productie, productiecapaciteit en bezettingsgraad in de Unie ontwikkelden zich gedurende de beoordelingsperiode als volgt: Productie, productiecapaciteit en bezettingsgraad 2011 2012 2013 OT Productievolume ( index ) 100 79 91 101 Productiecapaciteit ( index ) 100 100 100 100 Bezettingsgraad (in %) 52 - 57 42 - 47 45 - 50 53 - 58 Bron: Antwoorden op de vragenlijst en in de klacht verstrekte informatie (76) De totale productie van de bedrijfstak in de Unie was tijdens het onderzoektijdvak iets hoger dan in 2011, ofschoon de EU-verkoop tijdens het onderzoektijdvak veel lager was. De productieverhoging is te verklaren vanuit de gestegen uitvoer. (77) De capaciteit is in de gehele beoordelingsperiode constant gebleven. De bezettingsgraad nam marginaal toe, hetgeen strookte met de productiestijging gedurende de beoordelingsperiode. Desalniettemin bleef de bezettingsgraad gering [53-58 %]. De productie van nodulaire gietijzeren buizen is een bedrijfstak die gekenmerkt wordt door betrekkelijk hoge vaste kosten. Door een geringe bezettingsgraad worden de vaste kosten slechter geabsorbeerd, hetgeen een van de oorzaken was van de lage winstgevendheid van de bedrijfstak van de Unie. 4.4.2.2.   Verkoopvolume en marktaandeel (78) Het verkoopvolume en het marktaandeel van de bedrijfstak van de Unie hebben zich gedurende de beoordelingsperiode als volgt ontwikkeld: Verkoopvolume en marktaandeel van de bedrijfstak van de Unie 2011 2012 2013 OT Verkoopvolume ( index ) 100 83 81 94 Marktaandeel ( index ) 100 100 97 97 Bron: Antwoorden op de vragenlijst, informatie uit de klacht en Eurostat (79) De verkoop van de bedrijfstak in de Unie nam gedurende de beoordelingsperiode met 6,4 % af tot [450 000-500 000]. De omvang van de verkoop dat de bedrijfstak van de Unie verloor is aanzienlijk groter dan de daling van het verbruik. 4.4.2.3.   Groei (80) Het totale verbruik van het betrokken product in de Unie nam tijdens de beoordelingsperiode met bijna 3,3 % af. Het verbruik nam in 2012 drastisch af met meer dan 16 % en bleef laag in 2013, maar begon zich tijdens het onderzoektijdvak te herstellen. Aan het begin van de beoordelingsperiode sloten de verkoop van de bedrijfstak van de Unie, de invoer uit derde landen en de Indiase invoer weer aan bij het verbruik. In 2013, toen het verbruik nog steeds laag was en de winstgevendheid van de bedrijfstak van de Unie negatief was, slaagden de Indiase producenten er echter in om zowel hun verkoop als hun marktaandeel aanzienlijk te vergroten. Deze succesvolle toename van de Indiase verkoop in een neergaande markt werd mogelijk gemaakt door agressieve onderbieding en dumpingpraktijken. De agressieve verkoop- en prijsstrategieën werden tijdens het onderzoektijdvak voortgezet. Daardoor nam de omvang van de verkoop door de bedrijfstak in de Unie veel sterker af dan het verbruik en kromp in de beoordelingsperiode het marktaandeel van de bedrijfstak in de Unie met 2,5 procentpunten, terwijl de Indiase producenten hun marktaandeel in dezelfde periode zagen toenemen met 3,5 procentpunten. 4.4.2.4.   Werkgelegenheid en productiviteit (81) De werkgelegenheid en de productiviteit ontwikkelden zich tijdens de beoordelingsperiode als volgt: Werkgelegenheid en productiviteit 2011 2012 2013 OT Aantal werknemers Index 100 93 93 99 Productiviteit ( index ) 100 82 96 102 Bron: Antwoorden op de vragenlijst (82) Het niveau van de werkgelegenheid en de productiviteit was tijdens het onderzoektijdvak vergelijkbaar met dat van 2011. Het feit dat de werkgelegenheid niet afnam, was echter voornamelijk te danken aan de aanzienlijke toename van de verkoop in landen buiten de Unie, zoals is omschreven in overweging 77. 4.4.2.5.   Hoogte van dumpingmarge en herstel van eerdere dumping (83) Alle dumpingmarges lagen significant boven het minimale niveau. De gevolgen van de hoogte van de werkelijke dumpingmarges voor de bedrijfstak van de Unie waren aanzienlijk, gezien de omvang en de prijzen van de invoer uit het betrokken land. (84) Dit is het eerste antidumpingonderzoek ten aanzien van het betrokken product. Daarom waren er geen gegevens beschikbaar om de gevolgen van mogelijke dumping in het verleden vast te stellen. 4.4.3. Micro-economische indicatoren 4.4.3.1.   Prijzen en factoren die de prijzen beïnvloeden (85) De gemiddelde verkoopprijzen per eenheid van de medewerkende producenten in de Unie aan niet-verbonden afnemers in de Unie ontwikkelde zich tijdens de beoordelingsperiode als volgt: Verkoopprijzen in de Unie 2011 2012 2013 OT Gemiddelde verkoopprijs per eenheid in de Unie (EUR/ton) 950 - 1 000 1 000  - 1 050 1 000  - 1 050 950 - 1 000 Index 100 105 104 101 Productiekosten per eenheid (EUR/ton) 900 - 950 1 000  - 1 050 900 - 950 850 - 900 Index 100 110 104 96 Bron: Antwoorden op de vragenlijst (86) De gemiddelde verkoopprijs per eenheid ontwikkelde zich grosso modo in overeenstemming met de productiekosten. In 2012, toen de productiekosten toenamen, steeg de gemiddelde verkoopprijs per eenheid, en van 2013 tot het onderzoektijdvak daalde de prijs in overeenstemming met de verlaging van de productiekosten. De productiekosten gingen omlaag, voornamelijk als gevolg van de daling van de prijs van de belangrijkste grondstoffen — ijzererts en metaalschroot. 4.4.3.2.   Arbeidskosten (87) De gemiddelde arbeidskosten van de medewerkende producenten in de Unie ontwikkelden zich in de beoordelingsperiode als volgt: Gemiddelde arbeidskosten per werknemer 2011 2012 2013 OT Index 100 100 103 104 Bron: Antwoorden op de vragenlijst (88) In de beoordelingsperiode stegen de gemiddelde arbeidskosten per werknemer met 4 %. Deze stijging lag onder de totale stijging van de lonen en salarissen in de Unie als gerapporteerd door Eurostat. 4.4.3.3.   Voorraden (89) De voorraden van de medewerkende producenten in de Unie ontwikkelden zich gedurende de beoordelingsperiode als volgt: Voorraden 2011 2012 2013 OT Eindvoorraden — Index 100 74 73 82 Bron: Antwoorden op de vragenlijst (90) In de beoordelingsperiode namen de eindvoorraden af. De daling van de eindvoorraden was voornamelijk het gevolg van de in het kader van het Uniebeheer van de bedrijfstak ingestelde strengere werkkapitaalvereisten. 4.4.3.4.   Winstgevendheid, kasstroom, investeringen, rendement van investeringen en vermogen om kapitaal aan te trekken (91) De winstgevendheid, de kasstroom, de investeringen en het rendement van investeringen van de medewerkende producenten in de Unie lieten tijdens de beoordelingsperiode de volgende ontwikkeling zien: Winstgevendheid, kasstroom, investeringen en rendement van investeringen 2011 2012 2013 OT Winstgevendheid van de verkoop in de Unie aan niet-verbonden afnemers (% van de omzet) tussen 2,5 en 3,0 tussen – 5,5 en – 6,0 tussen – 1,0 en – 1,5 tussen 1,5 en 2,0 Kasstroom — Index 100 92 67 101 Investeringen — Index 100 60 67 120 Rendement van investeringen (in %) 49 – 155 – 29 20 Bron: Antwoorden op de vragenlijst (92) De Commissie stelde de winstgevendheid van de medewerkende producenten in de Unie vast door de nettowinst vóór belastingen van de verkoop van het soortgelijke product aan niet-verbonden afnemers in de Unie uit te drukken als percentage van de desbetreffende omzet. De winstgevendheid van de sector in de Unie daalde van [2,5-3,0 %] in 2011 tot [1,5-2,0 %] in het onderzoektijdvak en was negatief in 2012 en 2013. Het grootste deel van de verkopen van het betrokken product in de EU werd gerealiseerd via verkoopdochters van de medewerkende producenten in de Unie, en hun kosten en winstgevendheid werden in aanmerking genomen. (93) De nettokasstroom is het vermogen van de medewerkende producenten in de Unie om hun activiteiten zelf te financieren. De kasstroom lag in 2011 en het onderzoektijdvak op een vergelijkbaar niveau. (94) De investeringen waren in het onderzoektijdvak hoger dan in 2011. In de jaren 2012 en 2013 waren de investeringen echter veel lager en de stijging in het onderzoektijdvak was onvoldoende om de daling in de voorgaande jaren te compenseren. Het rendement van investeringen is de winst in procenten van de nettoboekwaarde van de investeringen. Het rendement van investeringen was in het onderzoektijdvak aanzienlijk lager dan in 2011. 4.4.4. Conclusie over schade (95) De bedrijfstak van de Unie verloor 2,5 procentpunt aan marktaandeel in de krimpende markt, terwijl zijn verkopen op de markt van de Unie met bijna 6,4 % afnamen. De bezettingsgraad bleef gedurende de hele beoordelingsperiode laag [53-58 %], hetgeen een negatief effect had op het vermogen van de bedrijfstak van de Unie om vaste kosten te absorberen. Hoewel de winstgevendheid van de bedrijfstak van de Unie in 2012 het dieptepunt had bereikt, lag deze tijdens het onderzoektijdvak met [1,5-2,0 %] nog steeds op een bijzonder laag niveau, ruim onder het beoogde doel. In dezelfde periode nam de invoer uit India toe met 22,6 % en groeide het Indiase marktaandeel met 3,5 procentpunt. (96) Andere indicatoren bleven relatief stabiel. Een verslechtering daarvan werd echter grotendeels voorkomen door een substantiële toename van de verkopen van de bedrijfstak van de Unie buiten de Unie. De enige indicator die tijdens de beoordelingsperiode duidelijk een positieve trend liet zien was investeringen, die met 20 % toenamen. In de jaren 2012 en 2013 waren de investeringen echter veel lager en de toename in het onderzoektijdvak was onvoldoende om de daling in de voorgaande jaren te compenseren. (97) Een zeer lage winstgevendheid, in combinatie met een aanhoudend verlies van omzet en marktaandeel in de Unie, brengt de bedrijfstak van de Unie in een moeilijke economische situatie. (98) Rekening houdend met het bovenstaande heeft de Commissie voorlopig geconcludeerd dat de bedrijfstak van de Unie aanmerkelijke schade heeft geleden in de zin van artikel 3, lid 5, van de basisverordening. 5. OORZAKELIJK VERBAND (99) Overeenkomstig artikel 3, lid 6, van de basisverordening heeft de Commissie onderzocht of de bedrijfstak van de Unie door de invoer met dumping uit het betrokken land aanmerkelijke schade heeft geleden. Overeenkomstig artikel 3, lid 7, van de basisverordening heeft de Commissie ook onderzocht of de bedrijfstak van de Unie in dezelfde periode door andere bekende factoren aanmerkelijke schade had kunnen lijden. De Commissie heeft zich ervan verzekerd dat eventuele schade die werd veroorzaakt door andere factoren dan de invoer met dumping uit het betrokken land niet aan de invoer met dumping werd toegeschreven. Deze factoren waren: de economische crisis en de afnemende vraag, invoer uit derde landen, uitvoerprestaties van de bedrijfstak van de Unie en de concurrentie van vervangingsproducten zoals plastic pijpen. 5.1. Gevolgen van de invoer met dumping (100) Het verkoopvolume van Indiase producenten-exporteurs in de Unie was aan het begin van de beoordelingsperiode al bijna twee keer zo groot [75 000 - 85 000] als alle andere invoer gecombineerd (45,8 kt). De Indiase verkopen daalden in het jaar 2012 even hard als het verbruik, maar behielden een marktaandeel van circa [10-15 %]. In het jaar 2013, toen het verbruik nog steeds zwak was en de winstgevendheid van de bedrijfstak van de Unie negatief was, slaagden de Indiase producenten er echter in om zowel hun verkopen als hun marktaandeel significant te verhogen. Deze succesvolle expansie van de Indiase verkopen in een neergaande markt was mogelijk door agressieve dumping — de Indiase invoerprijzen daalden in 2013 met 6,2 % jaar-op-jaar. De agressieve prijsstelling ging in het onderzoektijdvak door. Het verkoopvolume van de Indiase producenten-exporteurs nam toe tot boven 100 000 en hun marktaandeel bereikte in het onderzoektijdvak [15-20 %]. Deze snelle expansie was mogelijk door een substantiële prijsonderbieding ten opzichte van de producenten in de Unie. Het niveau van de prijsonderbieding is vastgesteld op 34 % en 42,4 %. Hoewel de Indiase verkoop en het Indiase marktaandeel aanzienlijk stegen, daalde het verkoopvolume van de bedrijfstak van de Unie veel sterker dan het verbruik en verloor de bedrijfstak van de Unie 6,4 % aan verkopen en 2,5 procentpunt aan marktaandeel. (101) Aangezien duidelijk is vastgesteld dat er een tijdsverband bestaat tussen de aanzienlijke onderbieding van de prijzen van de producten in de Unie door de Indiase invoer met dumping en het verlies aan verkopen en marktaandeel door de bedrijfstak van de Unie, dat resulteerde in een zeer lage winstgevendheid, wordt geconcludeerd dat de invoer met dumping de oorzaak was van de door de bedrijfstak van de Unie geleden schade. 5.2. Gevolgen van andere factoren 5.2.1. De economische crisis en de dalende vraag. (102) Het verbruik van het betrokken product in de Unie daalde in de beoordelingsperiode met 3,3 %, terwijl de Indiase invoer tegelijkertijd met 22,6 % steeg. De sterkste daling van het verbruik (15 % in 2012 ten opzichte van 2011) werd veroorzaakt door een economische crisis en krimpende overheidsuitgaven. De daling van het verbruik lijkt aan het begin van de beoordelingsperiode te hebben bijgedragen aan de schade en heeft mogelijk ook hieraan bijgedragen in 2013. In 2013 en met name in het onderzoektijdvak is de Indiase invoer met dumping de belangrijkste schadefactor die neerwaartse druk uitoefende op de verkopen in de Unie van de bedrijfstak van de Unie en een terugkeer naar duurzame winstgevendheid voorkwam. 5.2.2. Invoer uit derde landen (103) De invoer uit andere derde landen ontwikkelde zich gedurende de beoordelingsperiode als volgt: Invoer uit derde landen in volume (metrieke ton) 2011 2012 2013 OT China 31 136 28 019 12 266 13 903 Index 100 90 39 45 Derde landen met uitzondering van China 14 693 12 183 20 153 22 524 Index 100 83 137 153 Alle derde landen 45 828 40 202 32 419 36 427 Index 100 88 71 79 Bron: Eurostat (104) De invoer uit India vormde in het onderzoektijdvak de meerderheid van alle invoer in de Unie (meer dan 70 %). Hoewel de Indiase invoer in de beoordelingsperiode met meer dan 22 % toenam, daalde de andere invoer in dezelfde periode met meer dan 20 %. Terwijl de Indiase invoer 2,5 procentpunt aan marktaandeel won, verloor de andere invoer meer dan 1 procentpunt aan marktaandeel. Gezien de lage volumes van de invoer uit derde landen en het feit dat deze invoer zowel wat volume als wat marktaandeel betreft terrein verloor, is er geen indicatie dat deze invoer schade voor de bedrijfstak van de Unie veroorzaakte. (105) Producenten-exporteurs stelden dat een van de producenten in de Unie het betrokken product invoerde vanuit zijn Chinese productiefaciliteiten en daarmee schade voor zichzelf veroorzaakte. Er werd echter geen bewijs ter staving van deze bewering gevonden. Het geverifieerde bewijs liet zien dat de invoer in de Unie van de verbonden Chinese faciliteiten van de producent in de Unie zeer laag was geweest. Bovendien nam de invoer uit China tijdens de beoordelingsperiode aanzienlijk af en verloor de invoer uit China meer dan 2 procentpunt aan marktaandeel, hetgeen de invoer uit China duidelijk uitsluit als de oorzaak van de schade. 5.2.3. Uitvoerprestaties van de bedrijfstak van de Unie (106) Het uitvoervolume van de medewerkende producenten in de Unie ontwikkelde zich gedurende de beoordelingsperiode als volgt: Uitvoerprestaties van de medewerkende producenten in de Unie 2011 2012 2013 OT Uitvoervolume — Index 100 78 116 130 Gemiddelde invoerprijs — Index 100 108 104 99 Bron: Antwoorden op de vragenlijst (107) De verkopen van de bedrijfstak van de Unie buiten de Unie stegen in de beoordelingsperiode aanzienlijk, met 30 %, terwijl de gemiddelde verkoopprijs relatief stabiel bleef. De verkopen buiten de Unie zijn derhalve feitelijk een factor die de schade hebben verlicht. Bij het ontbreken van een stijging van de verkopen buiten de Unie was de door de bedrijfstak van de Unie geleden schade nog groter geweest. 5.2.4. Concurrentie van vervangingsproducten (108) Belanghebbenden beweerden dat de schade werd veroorzaakt door hevige concurrentie van vervangingsproducten, met name plastic pijpen (polyethyleen (PE), polyvinylchloride (PVC) en polypropyleen (PP)). Plastic pijpen met kleinere diameters zijn in eerste instantie veel goedkoper per eenheid. Rekening houdend met de onderhoudskosten en de levensduur van het product, heeft het betrokken product op de lange termijn echter kostenvoordelen. Plastic pijpen oefenen enige concurrentiedruk uit op het betrokken product, met name voor kleinere diameters. Nodulaire pijpen verloren in de beoordelingsperiode echter geen marktaandeel aan plastic pijpen en slaagden er in sommige gevallen zelfs in om tijdens de beoordelingsperiode marktaandeel terug te winnen van plastic pijpen. Daarom is het niet waarschijnlijk dat de concurrentie van plastic vervangingsproducten de oorzaak van aanmerkelijke schade in de beoordelingsperiode was. 5.3. Conclusie inzake oorzakelijk verband (109) Er is een voorlopig oorzakelijk verband vastgesteld tussen de door de producenten in de Unie geleden schade en de invoer met dumping uit het betrokken land. Er is duidelijk vastgesteld dat er een tijdsverband bestaat tussen de onderbieding van de prijzen van de bedrijfstak van de Unie door de invoer met dumping en het verlies aan verkopen en marktaandeel in de Unie. Tijdens het onderzoektijdvak werden de prijzen van de bedrijfstak van de Unie door de invoer met dumping uit India met 34 % en 42,4 % onderboden. Dit resulteerde in een zeer lage winstgevendheid van de bedrijfstak van de Unie. (110) De Commissie heeft onderscheid gemaakt tussen en afzonderlijk gekeken naar de gevolgen van alle bekende factoren voor de situatie van de bedrijfstak van de Unie en de schade veroorzakende gevolgen van de invoer met dumping. De economische crisis en de teruglopende vraag droegen aan het begin van de beoordelingsperiode bij aan de schade en hebben mogelijk ook hieraan bijgedragen in 2013. Indien er geen aanzienlijke onderbieding van de bedrijfstak van de Unie door de invoer met dumping had plaatsgevonden, zou de situatie van de bedrijfstak van de Unie echter zeker niet in dezelfde mate zijn verslechterd. Met name zouden de verkopen niet zo sterk zijn gedaald, zou de bezettingsgraad hoger zijn geweest en zou de winstgevendheid duurzamer zijn geweest. De daling van het verbruik wordt daarom voorlopig niet geacht het oorzakelijk verband tussen de invoer met dumping en de aanmerkelijke schade te hebben verbroken. (111) De andere geïdentificeerde factoren, zoals invoer uit derde landen, uitvoerprestaties van de bedrijfstak van de Unie en de concurrentie van vervangingsproducten worden daarom voorlopig niet geacht het hierboven vastgestelde oorzakelijk verband te hebben verbroken, ook niet als hun eventuele gecombineerde effect in aanmerking wordt genomen. (112) Op basis van het bovenstaande is de Commissie in dit stadium tot de conclusie gekomen dat de aanmerkelijke schade die de bedrijfstak van de Unie heeft geleden werd veroorzaakt door de invoer met dumping uit India en dat de andere factoren, afzonderlijk of gezamenlijk, het oorzakelijke verband niet hebben verbroken. De schade bestaat voornamelijk uit de daling van de verkopen in de Unie, het verlies aan marktaandeel door de bedrijfstak van de Unie, de lage bezettingsgraad en de lage winstgevendheid. 6. BELANG VAN DE UNIE (113) Overeenkomstig artikel 21 van de basisverordening heeft de Commissie onderzocht of instelling van de bestaande antidumpingmaatregelen in strijd zou zijn met het belang van de Unie. Bij dit onderzoek werd in het bijzonder aandacht besteed aan de noodzaak de handel verstorende gevolgen van schade veroorzakende dumping weg te nemen en daadwerkelijke mededinging te herstellen. Het belang van de Unie is vastgesteld aan de hand van een afweging van alle betrokken belangen, waaronder die van de bedrijfstak, distributeurs en eindgebruikers van de Unie, zoals water-, riolerings- en irrigatiebedrijven. 6.1. Belang van de bedrijfstak van de Unie (114) De productie-installaties van de bedrijfstak van de Unie zijn gevestigd in Frankrijk, Duitsland, Spanje en Oostenrijk. De bedrijfstak van de Unie bood rechtstreeks werk aan meer dan 2 400 werknemers in de productie en verkoop van het betrokken product. Twee van de drie producenten werkten aan het onderzoek mee. De niet-medewerkende producent verzette zich niet tegen de opening van het onderzoek. Zoals hierboven is aangetoond, hebben de twee medewerkende ondernemingen aanmerkelijke schade geleden en negatieve gevolgen ondervonden van de invoer met dumping. (115) De instelling van voorlopige antidumpingrechten zal naar verwachting leiden tot herstel van eerlijke handelsvoorwaarden in de markt van de Unie en producenten in de Unie in staat stellen om hun verkopen en lage bezettingsgraad te verhogen. Dit zal leiden tot een verbetering van de winstgevendheid van de bedrijfstak van de Unie tot niveaus die noodzakelijk worden geacht voor deze kapitaalintensieve bedrijfstak, en het verlies van werkgelegenheid voorkomen. Als er geen maatregelen worden genomen, lijkt een verdere verslechtering van de economische situatie van de bedrijfstak van de Unie zeer waarschijnlijk. (116) Derhalve wordt voorlopig geconcludeerd dat de instelling van antidumpingrechten in het belang van de bedrijfstak van de Unie is. 6.2. Belangen van niet-verbonden importeurs, distributeurs, gebruikers en andere belanghebbende partijen (117) Binnen de in het bericht van inleiding vermelde termijnen hebben zich geen niet-verbonden importeurs bekendgemaakt. Een groot aantal distributeurs meldde zich en gaf uiting aan zijn opvattingen. Slechts enkelen van hen overlegden evenwel meer onderbouwde gegevens die een grondige analyse mogelijk maakten. Slechts enkele eindgebruikers namen deel aan het onderzoek. (118) Diverse belanghebbenden (voornamelijk distributeurs van de producten van de bedrijfstak van de Unie en verenigingen van werknemers in de metaalsector) waren voorstander van het onderzoek, waarbij ze het herstel van eerlijke concurrentie eisten, de door de bedrijfstak van de Unie geleden schade betreurden en stelden dat als de rechten niet werden ingesteld, de productiecapaciteit in de Unie zeker zou verdwijnen en de werkgelegenheid in de Unie verloren zou gaan. (119) Distributeurs van het uit India ingevoerde betrokken product en diverse eindgebruikers, d.w.z. water-, riolerings- en irrigatiebedrijven, verzetten zich tegen de instelling van maatregelen. Zij toonden zich bezorgd dat SP PAM Group een quasi-monopolistische positie in de markt van de Unie zou krijgen als de Indiase invoer zou worden verminderd als gevolg van de instelling van maatregelen, hetgeen zou resulteren in een stijging van de prijzen. SG PAM Group heeft een zeer sterke marktpositie in de Unie. Er zijn echter verschillende factoren die haar marktmacht lijken tegen te gaan. In de eerste plaats zijn er twee andere producenten in de Unie met onbenutte capaciteit, die voor daadwerkelijke concurrentie kunnen zorgen indien de prijzen van SG PAM buitensporig worden. (120) In de tweede plaats zijn er diverse producenten in derde landen (China, Turkije, Rusland en Zwitserland) die reeds op de markt van de Unie verkopen. De volumes van hun verkopen tijdens de beoordelingsperiode waren laag en liepen terug. De belangrijkste oorzaak van deze daling van de verkopen van andere importeurs lijkt echter agressieve concurrentie van de Indiase producenten te zijn. De Indiase dumpingprijzen waren veel lager dan de prijzen van alle andere grote uitvoerlanden (met uitzondering van Rusland). Indien de bedrijfstak van de Unie eenzijdig de prijzen zou verhogen, zou de invoer uit andere landen op de korte tot middellange termijn mogelijk toenemen, gezien het feit dat deze exporteurs reeds aanwezig zijn in de Unie. Gemiddelde invoerprijs in EUR 2011 2012 2013 OT India 665 703 659 651 China 955 1 014 1 059 1 054 Zwitserland 1 711 1 678 1 554 1 526 Rusland 697 696 652 627 Turkije 1 246 1 544 1 272 1 010 Bron: Eurostat 6.3. Conclusie inzake het belang van de Unie (121) Gelet op het voorgaande is de Commissie tot de conclusie gekomen dat er geen dwingende redenen zijn om te besluiten dat het niet in het belang van de Unie zou zijn om in dit stadium van het onderzoek maatregelen in te stellen op de invoer van nodulaire gietijzeren pijpen van oorsprong uit India. De Commissie zal in het definitieve stadium echter onderzoek blijven doen naar de mogelijke effecten op de mededinging in de markt van de Unie, op basis van in te dienen aanvullende informatie. 7. VOORLOPIGE ANTIDUMPINGMAATREGELEN (122) Gelet op de conclusies van de Commissie inzake dumping, schade, het oorzakelijk verband en het belang van de Unie, moeten voorlopige maatregelen worden ingesteld om te voorkomen dat de bedrijfstak van de Unie nog meer schade lijdt door de invoer met dumping. 7.1. Schade opheffend prijsniveau (schademarge) (123) Om het niveau van de maatregelen te bepalen, heeft de Commissie eerst de hoogte van het recht vastgesteld die nodig is om de schade voor de bedrijfstak van de Unie op te heffen. (124) De schade zou worden opgeheven indien de bedrijfstak van de Unie in staat zou zijn om zijn productiekosten te dekken en een winst vóór belasting op de verkoop van het soortgelijke product op de markt van de Unie te behalen die redelijkerwijs kan worden bereikt bij normale concurrentie door een bedrijfstak van dit type in de sector, namelijk bij afwezigheid van invoer met dumping. (125) De klager stelt dat de bedrijfstak bij afwezigheid van invoer met dumping een winstgevendheid van meer dan 12 % verwacht, aangezien de bedrijfstak in de jaren voorafgaand aan de beoordelingsperiode een dergelijk niveau van winstgevendheid realiseerde. Opgemerkt moet worden dat in de jaren voorafgaand aan de beoordelingsperiode de verkopen van de bedrijfstak van de Unie uitzonderlijk hoog waren dankzij een economische hausse in de jaren in 2007-2008 en de stimulerende maatregelen van regeringen in de Unie in het jaar 2009 om de effecten van de economische crisis tegen te gaan. Deze jaren kunnen derhalve niet worden beschouwd als representatief voor de winstgevendheid van de bedrijfstak van de Unie. Ook stelt de klager dat de verwachting van een winstgevendheid in de dubbele cijfers gerechtvaardigd is gezien het hoge niveau van de uitgaven aan onderzoek en ontwikkeling (O&O). Uit het onderzoek kwam weinig bewijs voor een intense O&O-activiteit naar voren — in 2011 waren de O&O-uitgaven gelijk aan minder dan 2 % van de omzet, en zelfs nog minder in het onderzoektijdvak voor de producent in de Unie met de hoogste O&O-uitgaven. (126) In eerdere onderzoeken met betrekking tot soortgelijke producten — bepaalde naadloze buizen en pijpen van roestvrij staal ( 5 ) en bepaalde gelaste buizen en pijpen van ijzer of van niet-gelegeerd staal ( 6 ) werd vastgesteld dat een winstmarge van 5 % een passend niveau was dat de bedrijfstak van de Unie in afwezigheid van schade veroorzakende dumping had kunnen verwachten. Nodulaire gietijzeren pijpen en buizen lijken in veel opzichten op naadloze stalen pijpen en gelaste pijpen van ijzer of van niet-gelegeerd staal — de grondstof ijzererts is verantwoordelijk voor een groot deel van de productiekosten en ze kunnen eveneens worden gebruikt voor het transport van water. Daarom wordt een winstmarge van 5 % voorlopig ook voor de sector van nodulaire pijpen redelijk geacht. (127) De Commissie bepaalde vervolgens het schade opheffende prijsniveau aan de hand van een vergelijking van de gewogen gemiddelde invoerprijs van de medewerkende producenten-exporteurs, zoals vastgesteld bij de berekening van de prijsonderbieding, met de gewogen gemiddelde, geen schade veroorzakende prijs van het soortgelijke product dat gedurende het onderzoektijdvak door de medewerkende producenten in de Unie op de markt van de Unie werd verkocht. Het verschil dat deze vergelijking opleverde werd uitgedrukt als percentage van de gewogen gemiddelde cif-waarde bij invoer. 7.2. Voorlopige maatregelen (128) Er moeten voorlopige antidumpingmaatregelen worden ingesteld op de invoer van buizen en pijpen van nodulair gietijzer (eveneens bekend als gietijzer met bolgrafiet) van oorsprong uit India, waarbij de regel van het laagste recht van artikel 7, lid 2, van de basisverordening moet worden gevolgd. De Commissie heeft de schademarges en de dumpingmarges vergeleken. Het bedrag van de rechten moet worden vastgesteld op het niveau van de dumpingmarge, of van de schademarge indien deze lager is. (129) Gelet op het voorgaande zijn de voorlopige antidumpingrechten, uitgedrukt in cif-prijs grens Unie, vóór inklaring, als volgt: Land Onderneming Dumpingmarge Schademarge Voorlopig antidumpingrecht India Jindal Saw Ltd 31,2 % 68 % 31,2 % Electrosteel Casting Ltd 15,3 % 59 % 15,3 % (130) De bij deze verordening voor bepaalde ondernemingen vastgestelde individuele antidumpingrechten zijn gebaseerd op de bevindingen van dit onderzoek. Zij weerspiegelen dan ook de situatie die bij het onderzoek voor die ondernemingen werd geconstateerd. Deze rechten zijn uitsluitend van toepassing op de invoer van het betrokken product van oorsprong uit het betrokken land, d.w.z. India, en vervaardigd door de genoemde rechtspersonen. Op de invoer van het betrokken product dat is vervaardigd door andere ondernemingen die in het dispositief van deze verordening niet specifiek worden genoemd, met inbegrip van entiteiten die met de specifiek genoemde ondernemingen zijn verbonden, is het recht van toepassing dat voor „alle andere ondernemingen” geldt. Zij mogen niet worden onderworpen aan de individuele antidumpingrechten. (131) Een onderneming die haar naam wijzigt, mag vragen deze individuele antidumpingrechten te blijven toepassen. Dit verzoek moet worden ingediend bij de Commissie ( 7 ) . Het verzoek moet alle relevante informatie bevatten waaruit blijkt dat de wijziging geen invloed heeft op het recht van de onderneming om het recht te genieten dat op haar van toepassing is. Wanneer de naamswijziging van de onderneming niet van invloed is op haar recht om in aanmerking te komen voor het recht dat op haar van toepassing is, zal een bericht over de naamswijziging worden bekendgemaakt in het Publicatieblad van de Europese Unie . (132) Om het risico op ontwijking als gevolg van het grote verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De bedrijven met individuele antidumpingrechten moeten een geldige handelsfactuur presenteren aan de douaneautoriteiten van de lidstaten. De factuur moet voldoen aan de voorschriften van artikel 1, lid 3, van deze verordening. Invoer die niet van een dergelijke factuur vergezeld gaat, wordt onderworpen aan het antidumpingrecht dat van toepassing is op „alle andere ondernemingen”. (133) Om een goede toepassing van het antidumpingrecht te garanderen, moet het voor alle andere ondernemingen vastgestelde antidumpingrecht niet alleen gelden voor de niet-medewerkende producenten-exporteurs in dit onderzoek, maar ook voor producenten die in het onderzoektijdvak geen producten naar de Unie hebben uitgevoerd. 8. SLOTBEPALINGEN (134) Met het oog op een behoorlijk bestuur nodigt de Commissie de belanghebbenden uit schriftelijk te reageren en/of binnen een vaste termijn een hoorzitting met de Commissie en/of de raadadviseur-auditeur in handelsprocedures aan te vragen. (135) De bevindingen betreffende de instelling van voorlopige rechten zijn voorlopig en kunnen in het definitieve stadium van het onderzoek worden gewijzigd, HEEFT DE VOLGENDE VERORDENING VASTGESTELD: Artikel 1 1.   Er wordt een voorlopig antidumpingrecht ingesteld op buizen en pijpen van nodulair gietijzer (eveneens bekend als gietijzer met bolgrafiet) van oorsprong uit India, momenteel ingedeeld onder de GN-codes ex 7303 00 10  en ex 7303 00 90  (Taric-codes 7303 00 10 10, 7303 00 90 10). 2.   Het voorlopige antidumpingrecht dat van toepassing is op de nettoprijs, franco grens Unie, vóór inklaring, van het in lid 1 omschreven en door de hieronder vermelde ondernemingen vervaardigde product is als volgt: Onderneming Voorlopig antidumpingrecht Aanvullende Taric-code Jindal Saw Ltd 31,2 % C054 Electrosteel Casting Ltd 15,3 % C055 Alle andere ondernemingen 31,2 % C999 3.   De toepassing van het individuele antidumpingrecht dat is vastgesteld voor de in lid 2 vermelde ondernemingen is afhankelijk van de overlegging aan de douaneautoriteiten van de lidstaten van een geldige handelsfactuur die een als volgt luidende, door een medewerker van de onderneming die de handelsfactuur heeft opgesteld, als geïdentificeerd door zijn of haar naam en functie, gedateerde en ondertekende verklaring bevat: „ Ik, ondergetekende, verklaar dat de (hoeveelheid) buizen en pijpen van nodulair gietijzer (eveneens bekend als gietijzer met bolgrafiet) die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in India. Ik verklaar dat de in deze factuur verstrekte informatie juist en volledig is .” Als een dergelijke factuur niet wordt overgelegd, wordt het antidumpingrecht dat voor „alle andere ondernemingen” geldt, toegepast. 4.   Bij het in het vrije verkeer brengen in de Unie van het in lid 1 genoemde product wordt een zekerheid gesteld die gelijk is aan het bedrag van het voorlopige recht. 5.   Tenzij anders vermeld, zijn de geldende bepalingen inzake douanerechten van toepassing. Artikel 2 1.   Binnen 25 kalenderdagen na de datum van inwerkingtreding van deze verordening kunnen belanghebbenden: a) verzoeken om mededeling van de belangrijkste feiten en overwegingen op grond waarvan deze verordening werd vastgesteld; b) hun schriftelijke opmerkingen indienen bij de Commissie; en c) een hoorzitting aanvragen met de Commissie en/of de raadadviseur-auditeur in handelsprocedures. 2.   Binnen 25 kalenderdagen na de datum van inwerkingtreding van deze verordening kunnen de partijen als bedoeld in artikel 21, lid 4, van Verordening (EG) nr. 1225/2009 opmerkingen doen toekomen over de toepassing van de voorlopige maatregelen. Artikel 3 Deze verordening treedt in werking op de dag na die van de bekendmaking ervan in het Publicatieblad van de Europese Unie . Artikel 1 is gedurende een periode van zes maanden van toepassing. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 18 september 2015. Voor de Commissie De voorzitter Jean-Claude JUNCKER ( 1 ) PB L 343 van 22.12.2009, blz. 51 . ( 2 ) Bericht van inleiding van een antidumpingprocedure betreffende de invoer van buizen en pijpen van nodulair gietijzer (eveneens bekend als gietijzer met bolgrafiet), van oorsprong uit India ( PB C 461 van 20.12.2014, blz. 35 ). ( 3 ) Bericht van inleiding van een antisubsidieprocedure betreffende de invoer van buizen en pijpen van nodulair gietijzer (eveneens bekend als gietijzer met bolgrafiet), van oorsprong uit India ( PB C 83 van 11.3.2015, blz. 4 ). ( 4 ) Verordening (EG) nr. 930/2003 van de Raad van 26 mei 2003 tot beëindiging van de antidumping- en antisubsidieprocedure betreffende gekweekte Atlantische zalm uit Noorwegen en van de antidumpingprocedure betreffende gekweekte Atlantische zalm uit Chili en de Faeröer ( PB L 133 van 29.5.2003, blz. 1 ), en Verordening (EG) nr. 954/2006 van de Raad van 27 juni 2006 tot instelling van een definitief antidumpingrecht op bepaalde naadloze buizen en pijpen, van ijzer of van staal, uit Kroatië, Oekraïne, Roemenië en Rusland, tot intrekking van de Verordeningen (EG) nr. 2320/97 en (EG) nr. 348/2000 van de Raad, tot beëindiging van de tussentijdse procedure en de procedure bij het vervallen van de maatregelen voor de eventuele herziening van de antidumpingrechten op bepaalde naadloze buizen en pijpen, van ijzer of van niet-gelegeerd staal, uit onder meer Roemenië en Rusland en tot beëindiging van de tussentijdse procedures voor de eventuele herziening van de antidumpingrechten op bepaalde naadloze buizen en pijpen, van ijzer of van niet-gelegeerd staal, uit onder meer Roemenië en Rusland en uit Kroatië en Oekraïne ( PB L 175 van 29.6.2006, blz. 4 ). ( 5 ) PB L 336 van 20.12.2011, blz. 6 . ( 6 ) PB L 343 van 19.12.2008, blz. 1 . ( 7 ) Europese Commissie, directoraat-generaal Handel, directoraat H, Wetstraat 170, 1040 Brussel, België.",
  "source": "EUR LEX"
}