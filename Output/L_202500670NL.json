{
  "url": "http://www.w3.org/1999/xhtml\"><!--",
  "content": "L_202500670NL.000101.fmx.xml Publicatieblad van de Europese Unie NL L-serie 2025/670 7.4.2025 UITVOERINGSVERORDENING (EU) 2025/670 VAN DE COMMISSIE van 4 april 2025 tot instelling van een voorlopig antidumpingrecht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Egypte, Japan en Vietnam DE EUROPESE COMMISSIE, Gezien het Verdrag betreffende de werking van de Europese Unie, Gezien Verordening (EU) 2016/1036 van het Europees Parlement en de Raad van 8 juni 2016 betreffende beschermende maatregelen tegen invoer met dumping uit landen die geen lid zijn van de Europese Unie ( 1 ) (de “basisverordening”), en met name artikel 7, Na raadpleging van de lidstaten, Overwegende hetgeen volgt: 1. PROCEDURE 1.1. Opening van het onderzoek (1) Op 8 augustus 2024 heeft de Europese Commissie (“de Commissie”) op basis van artikel 5 van de basisverordening een antidumpingonderzoek geopend met betrekking tot de invoer van bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Egypte, India, Japan en Vietnam (“de betrokken landen”). De Commissie heeft daartoe een bericht van inleiding bekendgemaakt in het Publicatieblad van de Europese Unie ( 2 ) (“het bericht van inleiding”). (2) De Commissie heeft het onderzoek geopend naar aanleiding van een klacht die op 24 juni 2024 is ingediend door de European Steel Association (“Eurofer” of “de klager”). De klacht werd ingediend namens de bedrijfstak van de Unie van bepaalde warmgewalste platte producten van ijzer, van niet-gelegeerd staal of van ander gelegeerd staal in de zin van artikel 5, lid 4, van de basisverordening. Het bij de klacht gevoegde bewijsmateriaal over dumping en aanmerkelijke schade als gevolg daarvan werd voldoende geacht om een onderzoek te openen. 1.2. Registratie van de invoer (3) Overeenkomstig artikel 14, lid 5, van de basisverordening kan de invoer van het betrokken product worden geregistreerd zodat, indien het onderzoek leidt tot de instelling van antidumpingrechten, deze rechten overeenkomstig de geldende wettelijke bepalingen met terugwerkende kracht op de geregistreerde invoer kunnen worden geheven indien aan de vereiste voorwaarden is voldaan. De Commissie heeft de invoer van het betrokken product bij Uitvoeringsverordening (EU) 2024/2719 van de Commissie ( 3 ) (“de registratieverordening”) op eigen initiatief aan registratie onderworpen. 1.3. Belanghebbenden (4) In het bericht van inleiding heeft de Commissie belanghebbenden uitgenodigd contact met haar op te nemen om aan het onderzoek mee te werken. Daarnaast heeft de Commissie specifiek de klager, andere haar bekende producenten in de Unie, de haar bekende producenten-exporteurs alsmede de Egyptische, Indiase, Japanse en Vietnamese autoriteiten en de haar bekende betrokken importeurs, leveranciers, gebruikers, handelaren en verenigingen op de hoogte gesteld van de opening van het onderzoek en hen uitgenodigd daaraan mee te werken. (5) De belanghebbenden zijn in de gelegenheid gesteld om opmerkingen te maken over de opening van het onderzoek en een hoorzitting met de Commissie en/of de raadadviseur-auditeur in handelsprocedures aan te vragen. Er zijn hoorzittingen gehouden met de Egyptische overheid, de Egyptische meewerkende producent-exporteur, Nippon Steel Corporation, JFE Steel Corporation, het Japanse Ministerie van Economie, Handel en Industrie en het consortium voor de verdediging van de invoer van warmgewalste platte producten (“het consortium”). 1.4. Opmerkingen over de opening van het onderzoek 1.4.1. Argumenten betreffende de afwezigheid van bedreiging voor de EU-industrie (6) Na de inleiding van de procedure stelde de meewerkende Egyptische producent-exporteur dat de uitvoer van warmgewalste platte producten (“WPP”) van staal uit Egypte naar de Unie te verwaarlozen was en slechts 1,3 % van de open markt uitmaakte. De producent-exporteur voerde ook aan dat, aangezien hij de enige producent van WPP in Egypte was, zijn capaciteit veel kleiner was dan die van de andere betrokken landen en dat deze sinds 1999 niet was toegenomen. (7) Dezelfde meewerkende exporteur stelde dat hij een langdurig partnerschap had met verschillende Europese leveranciers van apparatuur, banken en de overheid, onder andere voor de aankoop van grondstoffen, waaronder hoogwaardig ijzererts uit één lidstaat. (8) Deze argumenten worden respectievelijk onderzocht in de punten over het oorzakelijk verband en het belang van de Unie. 1.4.2. Argumenten betreffende het ontbreken van bewijsmateriaal (9) Er werden opmerkingen ontvangen van het consortium, de Egyptische overheid en de Egyptische meewerkende producent-exporteur. (10) Het consortium stelde dat de bedrijfstak van de Unie al overmatig beschermd was door de invoering van een vrijwaringsregeling met een plafond van 15 % voor de invoer uit derde landen. Het consortium betoogde dat de afgelopen acht jaar verschillende antidumping- en antisubsidiemaatregelen zijn genomen ten aanzien van de invoer uit belangrijke producerende landen zoals Brazilië, China, Rusland, Iran, Turkije en Oekraïne. Dit argument wordt verder behandeld in overweging 198. (11) Eén producent-exporteur voerde aan dat het recht van verweer was geschonden omdat de openbare versies van de bijlagen bij de klacht die in het dossier voor raadpleging door belanghebbenden beschikbaar waren gesteld, onvolledig waren. (12) Eén Vietnamese producent-exporteur stelde dat de inleiding van de procedure niet in overeenstemming was met artikelen 5.2 en 5.3 van de antidumpingovereenkomst van de WTO (“antidumpingovereenkomst”) en artikel 5, lid 2, punt d), van de basisverordening, daar er geen positief bewijsmateriaal was dat de inleiding van de procedure rechtvaardigde. (13) Deze producent-exporteur voerde aan dat factoren en indicatoren die van invloed zijn op de situatie van de bedrijfstak van de Unie, zoals die welke worden genoemd in artikel 3, leden 3 en 5, en zoals vereist in artikel 5, lid 2, van de basisverordening, niet in de klacht van de klager waren opgenomen of dat de ingediende relevante informatie over bepaalde andere aspecten onvolledig was of zodanig werd gepresenteerd dat de feitelijke situatie van de bedrijfstak van de Unie erdoor werd vertekend. Dit betrof onder meer: — een uitsplitsing van de omvang van de invoer per beoogd land; — de omvang en waarde van de invoer uit niet-beoogde landen; — verkoopprijzen van de klager en de bedrijfstak van de Unie; — een uitsplitsing van de werkgelegenheidsgegevens voor administratief personeel en arbeidskrachten die direct bij de productie betrokken zijn; — lonen voor het personeel; — kasstroom. (14) Als gevolg hiervan kwam een groot aantal schade-indicatoren die overeenkomstig artikel 3, lid 5, van de basisverordening moesten worden onderzocht, niet in de klacht aan de orde. Deze indicatoren omvatten het rendement op investeringen, factoren die van invloed zijn op de prijzen in de Unie, daadwerkelijke en potentiële negatieve effecten op de kasstroom, voorraden, lonen of het vermogen om kapitaal aan te trekken. (15) Tot slot beweerde deze producent-exporteur dat de door de klager verstrekte gegevens over het marktaandeel rekenkundig onmogelijk waren omdat de binnenlandse verkoop voortdurend sterker steeg dan het verbruik. (16) In antwoord op die argumenten werd geoordeeld dat in de versie van de klacht voor controle door belanghebbenden alle essentiële bewijzen en niet-vertrouwelijke overzichten van als vertrouwelijk verstrekte gegevens waren opgenomen om belanghebbenden in staat te stellen tijdens de hele procedure hun recht van verweer uit te oefenen. (17) Er wordt aan herinnerd dat artikel 19 van de basisverordening en artikel 6.5 van de antidumpingovereenkomst voorzien in de bescherming van vertrouwelijke inlichtingen wanneer de bekendmaking ervan een concurrent aanmerkelijke mededingingsvoordelen zou geven of degene die de inlichtingen heeft verstrekt of van wie hij deze inlichtingen heeft verkregen, ernstig zou benadelen. (18) De in de beperkt toegankelijke bijlagen bij de klacht verstrekte inlichtingen vallen onder deze categorieën. De klager heeft hoe dan ook een betekenisvolle samenvatting verstrekt van de informatie in de beperkt toegankelijke bijlagen bij de klacht, zodat belanghebbenden “een redelijk inzicht in de wezenlijke inhoud van de als vertrouwelijk verstrekte inlichtingen” kunnen hebben, zoals bepaald in artikel 19, lid 2, van de basisverordening. De klager heeft de inhoud van deze bijlagen adequaat samengevat, zonder gevoelige ondernemingsspecifieke gegevens openbaar te maken. 1.4.3. Argumenten betreffende de voorlopige dumpingberekeningen voor Egypte (19) Zowel de Egyptische overheid als de meewerkende producent-exporteur dienden opmerkingen in over de inleiding van de procedure en beweerden dat het betrokken product uit Egypte niet met dumping werd ingevoerd. Zij stelden dat de dumping voor Egypte in de klacht was vastgesteld door een “onjuist gebruik van de officiële wisselkoers in plaats van de parallelle marktkoers” om de normale waarde en de dumpingmarge te berekenen. Het gebruik van de “parallelle marktkoers” voor de berekening van de dumping zou aantonen dat de invoer uit Egypte niet tegen oneerlijk lage prijzen op de markt van de Unie werd verkocht. Beide partijen pleiten daarom voor het gebruik van de parallelle wisselkoers voor vreemde valuta in plaats van de officiële koers van de Egyptische Centrale Bank (“CBE”) voor de omrekening van de euro en de Amerikaanse dollar (“USD”) in Egyptische ponden (“EGP”). Ter staving van hun bewering verwezen beide partijen naar publicaties van Ernst & Young, het IMF en de Europese Commissie en naar besluiten van de Egyptische regering waarin de parallelle marktwisselkoers wordt erkend, waaronder een specifiek document dat na het onderzoektijdvak door de Egyptische financiële regelgevende autoriteit werd uitgegeven en waarin EZDK toestemming kreeg om voor financiële boekhoud- en rapportagedoeleinden voor de jaren 2023 en 2024 gebruik te maken van de werkelijke wisselkoersen, gestaafd door documenten, in plaats van de officiële wisselkoersen van de CBE. (20) Het is echter de vaste praktijk van de Commissie om officiële wisselkoersen te hanteren in gevallen waarin wordt gesteld dat parallelle wisselkoersen worden gebruikt ( 4 ) . Bovendien moet worden opgemerkt dat de officiële koers van de CBE de enige wettelijke wisselkoers was die ten tijde van het onderzoek van de klacht van kracht was en dat er geen openbaar geregistreerde historische koersen van een “zwarte” of parallelle markt voor het onderzoektijdvak zijn. De klacht werd geacht voldoende bewijsmateriaal te bevatten om de zaak in te leiden. Voor het onderzoek zelf baseerde de Commissie zich echter alleen op gecontroleerde gegevens, die de partijen onder andere in de antwoorden op de vragenlijst hadden verstrekt en die ter plaatse waren gecontroleerd. Dit argument is derhalve afgewezen. (21) Beide partijen beweerden ook dat er een fout was gemaakt bij de berekening van de dumping in de klacht, door zonder rechtvaardiging gebruik te maken van “veel te hoge vrachtkosten”. De meewerkende producent-exporteur voerde bovendien aan dat bij de berekening van de dumping in de klacht fouten waren gemaakt door voor de vaststelling van de normale waarde de officiële wisselkoers toe te passen en door gebruik te maken van “onjuiste binnenlandse prijzen” en door te verwijzen naar de WPP-prijzen van twee Egyptische ondernemingen die het onderzochte product niet produceren. (22) Ook in dit verband moet worden vermeld dat de klacht geacht werd voldoende bewijsmateriaal te bevatten om de zaak in te leiden. Voor het onderzoek zelf baseerde de Commissie zich alleen op gecontroleerde gegevens, die de partijen onder andere in de antwoorden op de vragenlijst hadden verstrekt en die ter plaatse waren gecontroleerd. Dit argument is derhalve afgewezen. 1.4.4. Argumenten betreffende de voorlopige dumpingberekeningen voor Vietnam (23) De twee meewerkende producenten-exporteurs in Vietnam, Formosa Ha Tinh Steel Corporation (“Formosa”), Hoa Phat Dung Quat Steel Joint Company (“Hoa Phat”) en een gebruiker, Marcegaglia Carbon Steel S.p.a., dienden opmerkingen in over de dumpingberekeningen in de klacht, en met name over de beweringen van de indiener van de klacht inzake het bestaan van “een bijzondere marktsituatie” in Vietnam die geen deugdelijke vergelijking overeenkomstig artikel 2, lid 3, van de basisverordening mogelijk maakt. De drie partijen stelden dat de beweringen in de klacht over het bestaan van de bijzondere marktsituatie ongegrond waren. (24) De Commissie herinnerde eraan dat zij bij de beoordeling van het bewijsmateriaal in de klacht alleen rekening hield met die elementen waarvoor het bewijsmateriaal in de klacht voldoende toereikend en accuraat was. Haars inziens was dat niet het geval met het bewijsmateriaal in de klacht over het bestaan van de bijzondere marktsituatie in Vietnam. Bovendien werd de in de klacht berekende dumping vastgesteld zonder rekening te houden met de specifieke marktsituatie. Het bestaan van de bijzondere marktsituatie werd tijdens het onderzoek ook door de Commissie niet vastgesteld. De dumpingberekeningen voor de twee meewerkende producenten-exporteurs werden daarom berekend volgens de in punt 3.4 beschreven methode. De Commissie heeft deze argumenten derhalve afgewezen. 1.4.5. Argument betreffende de verwachte verandering van omstandigheden in Vietnam (25) Formosa voerde aan dat de binnenlandse markt van Vietnam sterk onder druk stond door de invoer tegen dumpingprijzen van het onderzochte product uit de Volksrepubliek China (“de VRC”) en India. Als gevolg daarvan heeft de Vietnamese overheid een antidumpingonderzoek geopend, en in januari 2025 zouden voorlopige maatregelen worden ingesteld. Formosa voerde daarom aan dat de Commissie aandacht moest besteden aan de verwachte verandering in de omstandigheden en ervoor moest zorgen dat de antidumpingmaatregelen die eventueel aan Vietnam zouden worden opgelegd, aangepast zouden zijn aan de nieuwe situatie van blijvende aard. (26) De Commissie herinnerde eraan dat de beoordeling van de dumping en de daaruit voortvloeiende schade betrekking had op het onderzoektijdvak en de beoordelingsperiode (zie punt 1.8) en dat zij niet kon vooruitlopen op de ontwikkeling van de marktomstandigheden of het toekomstige gedrag van de Vietnamese producenten-exporteurs. Indien gerechtvaardigd, en mits een blijvende verandering van de omstandigheden kan worden aangetoond, kan op die basis een nieuw onderzoek van de rechten worden geopend op grond van artikel 11, lid 3, van de basisverordening. Daarom heeft de Commissie het argument verworpen. 1.5. Samenstelling van een steekproef (27) In het bericht van inleiding heeft de Commissie verklaard dat zij mogelijk een steekproef van de belanghebbenden zou samenstellen overeenkomstig artikel 17 van de basisverordening. 1.5.1. Steekproef van producenten in de Unie (28) In het bericht van inleiding kondigde de Commissie aan dat zij een voorlopige steekproef van producenten in de Unie had samengesteld. Bij het samenstellen van de steekproef was de Commissie uitgegaan van het grootste representatieve productie- en verkoopvolume, in combinatie met voldoende geografische spreiding. De Commissie heeft de belanghebbenden om opmerkingen over de voorlopige steekproef verzocht, maar heeft er geen ontvangen. (29) Hierdoor bestond de uiteindelijke steekproef uit drie producenten in de Unie die in drie verschillende lidstaten waren gevestigd. De in de steekproef opgenomen producenten in de Unie vertegenwoordigden 34 % van het geschatte totale productievolume en meer dan 35 % van de totale geschatte verkoop van het soortgelijke product in de Unie. 1.5.2. Steekproef van importeurs (30) Om te kunnen beslissen of een steekproef noodzakelijk was en, zo ja, deze te kunnen samenstellen, heeft de Commissie niet-verbonden importeurs verzocht de in het bericht van inleiding gevraagde informatie te verstrekken. (31) Geen enkele niet-verbonden importeur heeft de gevraagde informatie geleverd en ermee ingestemd om in de steekproef te worden opgenomen. 1.5.3. Steekproef van producenten-exporteurs uit Egypte, India, Japan en Vietnam (32) Om te beslissen of een steekproef noodzakelijk was en, zo ja, deze samen te stellen, heeft de Commissie alle producenten-exporteurs in Egypte, India, Japan en Vietnam verzocht de in het bericht van inleiding gevraagde informatie te verstrekken. Daarnaast heeft de Commissie de vertegenwoordiging van de Arabische Republiek Egypte bij de Europese Unie, de vertegenwoordiging van India bij de Europese Unie, de vertegenwoordiging van Japan bij de Europese Unie en de vertegenwoordiging van de Socialistische Republiek Vietnam bij de Europese Unie verzocht mogelijke andere producenten-exporteurs die geïnteresseerd zouden kunnen zijn in medewerking aan het onderzoek, op te sporen en/of contact met hen op te nemen. (33) Wat Egypte betreft, heeft één groep producenten-exporteurs de gevraagde informatie verstrekt en ermee ingestemd om in de steekproef te worden opgenomen. De groep bestaat uit een holding, Ezz Steel Company (“Ezz Steel”), die eigenaar is van een producent-exporteur, Al Ezz Dekheila Steel Company (“EZDK”), die op zijn beurt eigenaar is van een andere producent-exporteur, Ezz Flat Steel Company (“EFS”). Gezien het geringe aantal reacties besloot de Commissie dat een steekproef niet noodzakelijk was. (34) Wat India en Japan betreft, verstrekten vijf producenten-exporteurs uit elk land de gevraagde informatie en stemden ermee in om in de steekproef te worden opgenomen. Een van de Japanse ondernemingen was echter geen producent-exporteur van het betrokken product en werd bij de samenstelling van de steekproef buiten beschouwing gelaten. Overeenkomstig artikel 17, lid 1, van de basisverordening heeft de Commissie een steekproef van twee producenten-exporteurs in zowel India als Japan samengesteld op basis van de grootste representatieve omvang van de uitvoer naar de Unie dat binnen de beschikbare tijd redelijkerwijs kon worden onderzocht. Overeenkomstig artikel 17, lid 2, van de basisverordening werden alle bekende betrokken producenten-exporteurs en de autoriteiten van de twee betrokken landen geraadpleegd over de samenstelling van de steekproeven. De Commissie heeft geen opmerkingen over de steekproeven ontvangen. (35) Wat ten slotte Vietnam betreft, verstrekten drie ondernemingen de gevraagde informatie en stemden zij ermee in om in de steekproef te worden opgenomen, maar slechts twee ervan waren producenten-exporteurs van het betrokken product. Gezien het geringe aantal reacties besloot de Commissie dat een steekproef niet noodzakelijk was. 1.6. Individueel onderzoek (36) Geen enkele producent-exporteur heeft overeenkomstig artikel 17, lid 3, van de basisverordening verzocht om een individueel onderzoek. 1.7. Antwoorden op de vragenlijsten en controlebezoeken (37) De Commissie heeft vragenlijsten toegezonden aan de drie in de steekproef opgenomen producenten in de Unie, de klager, de in de steekproef opgenomen producenten-exporteurs in Egypte, India, Japan en Vietnam, de haar bekende importeurs, en de gebruikers. Die vragenlijsten werden op de dag van de opening van het onderzoek ook online ( 5 ) beschikbaar gesteld. (38) De klager verstrekte in de klacht voldoende voorlopig bewijsmateriaal waaruit blijkt dat er op de grondstoffenmarkt voor het onderzochte product in India en Vietnam verstoringen zijn. Derhalve had het onderzoek, zoals aangekondigd in het bericht van inleiding, betrekking op deze verstoringen van de grondstoffenmarkt om te bepalen of artikel 7, leden 2 bis en 2 ter, van de basisverordening moesten worden toegepast op India en Vietnam. Om deze reden heeft de Commissie de Indiase en de Vietnamese overheid aanvullende vragenlijsten gestuurd. (39) De Commissie heeft alle gegevens die zij voor de voorlopige vaststelling van dumping, daardoor veroorzaakte schade en het belang van de Unie nodig achtte, verzameld en gecontroleerd. Krachtens artikel 16 van de basisverordening zijn controlebezoeken ter plaatse verricht bij de volgende ondernemingen: Producenten in de Unie — Thyssenkrupp Steel Europe AG, Duisburg, Duitsland; — Acciaieria Arvedi S.P.A., Cremona, Italië; — Tata Steel IJmuiden BV, Velsen-Noord, Nederland; Verbonden handelsondernemingen en staalservicebedrijven — Centro Siderurgico Industriale S.R.L., Perugia, Italië; — Centro Siderurgico Adriatico S.R.L., Perugia, Italië; — Tata Steel Service Centre Feijen BV, Maastricht, Nederland; — Thyssenkrupp Stahlkontor AG, Essen, Duitsland; Gebruikers — Marcegaglia Carbon Steel S.p.A., Gazoldo degli Ippoliti, Italië; — Network Steel S.L., Madrid, Spanje; Producent-exporteur in Egypte — Ezz Steel; Producenten-exporteurs in India — ArcelorMittal Nippon Steel India Limited (“AMNSIL”); — Bhushan Power and Steel Limited en JSW Steel Limited (“JSW-groep”); Producenten-exporteurs in Japan — Tokyo Steel Co. Ltd. (“Tokyo Steel”); — Nippon Steel Corporation (“Nippon Steel”) en verbonden ondernemingen; Producenten-exporteurs in Vietnam — Formosa Ha Tinh Steel Corporation (“Formosa”); — Hoa Phat Dung Quat Steel Joint Company (“Hoa Phat”). 1.8. Onderzoektijdvak en beoordelingsperiode (40) Het onderzoek naar de dumping en de schade had betrekking op de periode van 1 april 2023 tot en met 31 maart 2024 (“het onderzoektijdvak”). Het onderzoek naar ontwikkelingen die relevant zijn voor de schadebeoordeling had betrekking op de periode van 1 januari 2021 tot aan het einde van het onderzoektijdvak (“de beoordelingsperiode”). (41) Na de inleiding van de procedure stelde één producent-exporteur dat het jaar 2020 als referentiejaar in de beoordelingsperiode moest worden opgenomen, om volledig rekening te houden met het effect van marktverstoringen als gevolg van de COVID-19-crisis voor de ontwikkeling van de invoer van warmgewalste platte staalproducten. (42) De Commissie was van mening dat de beoordelingsperiode niet mocht worden uitgebreid tot het jaar 2020, aangezien de markt en de prestaties van de bedrijfstak van de Unie sterk werden beïnvloed door uitzonderlijke omstandigheden als gevolg van de COVID-19-crisis. Een dergelijke uitbreiding zou geen toegevoegde waarde hebben. Bovendien strookte de lengte van de beoordelingsperiode met de normale onderzoekspraktijken. (43) Een andere producent-exporteur beweerde dat de Commissie, door bij de opening van het onderzoek het onderzoektijdvak te kiezen, het hele kwartaal tussen het einde van het onderzoektijdvak en de datum van opening van het onderzoek (8 augustus 2024) buiten beschouwing heeft gelaten en daardoor de beoordelingsperiode heeft teruggebracht tot de periode van 2021 tot het eerste kwartaal van 2024 door de volledige jaren 2020-2023 buiten beschouwing te laten. (44) Volgens deze producent-exporteur voldeed dit besluit niet aan de “wettelijke norm” van de basisverordening en werd het resultaat van de analyse van de aanmerkelijke schade vertekend door het niet-representatieve jaar 2021 als benchmark te kiezen. (45) De Commissie heeft deze argumenten voorlopig afgewezen omdat het ten eerste de vaste praktijk van de Commissie is en het aan haar is om een onderzoektijdvak te kiezen dat een periode van ten minste zes maanden onmiddellijk voorafgaand aan de datum van inleiding bestrijkt ( 6 ) en om voor de schadebeoordeling drie kalenderjaren naast het onderzoektijdvak in aanmerking te nemen, en niet vier. Ten tweede waren de verliezen van de hele industrie, zowel in de EU als daarbuiten, in het jaar 2020 voornamelijk te wijten aan de COVID-19-crisis, die leidde tot productiesluitingen, waarbij verschillende staalfabrieken over de hele wereld werden stilgelegd. Toen de economie zich vanaf 2021 begon te herstellen van COVID-19, nam ook de vraag naar het onderzochte product toe, waardoor de prijzen en winsten stegen. Dit betekent dat het jaar 2020 eerder een uitzonderlijk dieptepunt is dan een typisch jaar. Ten derde hebben de vraag en het aanbod zich sinds 2021 gestabiliseerd, zodat een beoordelingsperiode vanaf 2021 passend werd geacht. In elk geval heeft de Commissie, overeenkomstig haar vaste praktijk, alle relevante factoren geanalyseerd om de ontwikkeling van de situatie van de bedrijfstak van de Unie tijdens de beoordelingsperiode te beoordelen. 2. ONDERZOCHT PRODUCT, BETROKKEN PRODUCT EN SOORTGELIJK PRODUCT 2.1. Onderzocht product (46) Het onderzochte product betreft bepaalde gewalste platte producten van ijzer, van niet-gelegeerd staal of van ander gelegeerd staal, ook indien opgerold (waaronder op maat gesneden producten en producten uit bandstaal), niet verder bewerkt dan warmgewalst, en niet geplateerd noch bekleed (“het onderzochte product”). De volgende producten blijven buiten beschouwing: 1) producten van roestvrij staal en siliciumstaal met georiënteerde korrel; 2) producten van gereedschapsstaal en sneldraaistaal; 3) producten, niet opgerold, zonder in reliëf gewalste motieven, met een dikte van meer dan 10 mm en een breedte van minimaal 600 mm, en 4) producten, niet opgerold, zonder in reliëf gewalste motieven, met een dikte van minimaal 4,75 mm en maximaal 10 mm en een breedte van minimaal 2 050 mm. (47) Warmgewalste platte staalproducten worden geproduceerd door middel van warm walsen; dit is een proces voor het vormen van metaal waarbij heet metaal door een of meer paren hete rollen wordt gevoerd om het metaal dunner te maken en een uniforme dikte te verkrijgen en waarbij de temperatuur van het metaal hoger ligt dan zijn rekristallisatietemperatuur. Deze kunnen in verschillende vormen worden geleverd: opgerold (geolied of niet geolied, gebeitst of niet gebeitst), op maat gesneden (als plaat) of als smalle banden. (48) Warmgewalste platte staalproducten hebben twee belangrijke toepassingen. Ten eerste zijn ze het primaire materiaal voor de productie van verschillende downstreamstaalproducten met een toegevoegde waarde, te beginnen met koudgewalste platte en beklede staalproducten. Ten tweede worden ze gebruikt als industrieel basismateriaal, dat door eindgebruikers wordt afgenomen voor diverse toepassingen, onder meer in de bouwsector (productie van stalen buizen), scheepsbouw, gascontainers, auto’s, drukvaten en energiepijpleidingen. 2.2. Betrokken product (49) Het betrokken product is het onderzochte product van oorsprong uit Egypte, India, Japan en Vietnam (“de betrokken landen”), momenteel ingedeeld onder de GN-codes 7208 10 00 , 7208 25 00 , 7208 26 00 , 7208 27 00 , 7208 36 00 , 7208 37 00 , 7208 38 00 , 7208 39 00 , 7208 40 00 , 7208 52 10 , 7208 52 99 , 7208 53 10 , 7208 53 90 , 7208 54 00 , 7211 13 00 , 7211 14 00 , 7211 19 00 , ex 7225 19 10  (Taric-code 7225 19 10 90), 7225 30 90 , ex 7225 40 60  (Taric-code 7225 40 60 90), 7225 40 90 , ex 7226 19 10  (Taric-codes 7226 19 10 91, 7226 19 10 95), 7226 91 91  en 7226 91 99 . De GN- en Taric-codes worden slechts ter informatie en onder voorbehoud van latere wijzigingen van de tariefindeling vermeld. De reikwijdte van dit onderzoek hangt af van de hiervoor vermelde definitie van het onderzochte product. 2.3. Soortgelijk product (50) Uit het onderzoek is gebleken dat de volgende producten dezelfde fysische, chemische en technische basiseigenschappen hebben en voor dezelfde basisdoeleinden worden gebruikt: — het betrokken product bij uitvoer naar de Unie; — het onderzochte product dat in Egypte, India, Japan en Vietnam (de betrokken landen) wordt geproduceerd en aldaar op de binnenlandse markt wordt verkocht, en — het onderzochte product dat in de Unie door de bedrijfstak van de Unie wordt vervaardigd en aldaar wordt verkocht. (51) De Commissie heeft in dit stadium beslist dat die producten derhalve soortgelijke producten zijn in de zin van artikel 1, lid 4, van de basisverordening. 2.4. Argumenten betreffende de productomschrijving (52) Eén producent-exporteur (Daido Steel Co. Ltd — “Daido”) verzocht om uitsluiting van al zijn soorten warmgewalste platte staalproducten op grond van het feit dat ze in de industrie bekend staan als gereedschapsstaal en sneldraaistaal, hoewel ze niet voldoen aan de omschrijving van gereedschapsstaal in de gecombineerde nomenclatuur (GN) van de EU. Hij voerde aan dat zijn producten i) fysische, technische en chemische eigenschappen hebben die sterk verschillen van die van andere soorten warmgewalste platte staalproducten; ii) via gespecialiseerde verkoopkanalen met verschillende prijzen op de markt worden gebracht, en iii) dat hun verschillende specificaties en eindgebruik in de productomschrijving moeten worden opgenomen. (53) De Commissie heeft bij eerdere onderzoeken van producten met dezelfde productomschrijving gereedschapsstaal en sneldraaistaal uitgesloten van de productomschrijving van de antidumpingprocedure betreffende de invoer van bepaalde warmgewalste platte producten van ijzer, van niet-gelegeerd staal of van ander gelegeerd staal ( 7 ) . De Commissie was van oordeel dat er inderdaad grote fysische en chemische verschillen bestaan tussen enerzijds andere soorten van het betrokken product dan gereedschapsstaal en sneldraaistaal en anderzijds gereedschapsstaal en sneldraaistaal. De Commissie bevestigt deze beoordeling in dit onderzoek. De Commissie was echter van mening dat het argument van Daido Steel Co. Ltd om al haar soorten warmgewalste platte staalproducten uit te sluiten, niet specifiek genoeg was. Op grond daarvan verwierp de Commissie het verzoek van Daido om al haar producten uit te sluiten, maar bevestigde zij de uitsluiting van gereedschapsstaal als bedoeld in punt 2.1. De Commissie was ook van mening dat het gebruik van de juiste GN-codes valt onder de verantwoordelijkheid van de importeur wanneer hij de goederen bij de douane aangeeft. 3. DUMPING 3.1. Egypte 3.1.1. Normale waarde (54) Eerst heeft de Commissie onderzocht of de totale binnenlandse verkoop van Ezz Steel representatief was in de zin van artikel 2, lid 2, van de basisverordening. De binnenlandse verkoop is representatief als de totale hoeveelheid van de binnenlandse verkoop van het soortgelijke product aan onafhankelijke afnemers op de binnenlandse markt per producent-exporteur tijdens het onderzoektijdvak ten minste 5 % bedraagt van zijn totale naar de Unie uitgevoerde hoeveelheid van het betrokken product. Op basis hiervan was de totale verkoop op de binnenlandse markt van het soortgelijke product door Ezz Steel representatief. (55) Vervolgens is de Commissie voor de producenten-exporteurs met een representatieve binnenlandse verkoop nagegaan welke productsoorten die op de binnenlandse markt werden verkocht, identiek waren aan of vergelijkbaar waren met de naar de Unie uitgevoerde productsoorten. (56) Daarna heeft de Commissie onderzocht of de binnenlandse verkoop door de producent-exporteur op zijn binnenlandse markt voor elke productsoort die identiek is aan of vergelijkbaar is met een productsoort die naar de Unie wordt uitgevoerd, representatief was in de zin van artikel 2, lid 2, van de basisverordening. De binnenlandse verkoop van een identieke of vergelijkbare productsoort is representatief als de totale binnenlandse verkoop van die productsoort aan onafhankelijke afnemers in het onderzoektijdvak ten minste 5 % bedraagt van de totale uitvoer van die productsoort naar de Unie. (57) De Commissie stelde vast dat de binnenlandse verkoop van alle productsoorten voor elke productsoort die identiek is aan of vergelijkbaar is met een productsoort die voor uitvoer naar de Unie wordt verkocht, representatief was, behalve voor twee productsoorten waarvoor de binnenlandse verkoop minder dan 5 % bedroeg en dus niet representatief was. Voor deze productsoorten werd de normale waarde berekend volgens onderstaande methode. (58) Verder heeft de Commissie voor elke productsoort het aandeel van de winstgevende verkoop aan onafhankelijke afnemers op de binnenlandse markt in het onderzoektijdvak bepaald om uit te maken of zij de werkelijke binnenlandse verkoop kon gebruiken voor de berekening van de normale waarde, overeenkomstig artikel 2, lid 4, van de basisverordening. (59) De normale waarde wordt gebaseerd op de werkelijke binnenlandse prijs per productsoort, ongeacht of die verkoop winstgevend is, indien: a) de verkoop van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van de totale verkoop van deze productsoort vertegenwoordigde, en b) de gewogen gemiddelde verkoopprijs van die productsoort ten minste gelijk is aan de productiekosten per eenheid. (60) In dit geval is de normale waarde het gewogen gemiddelde van de prijzen van alle binnenlandse verkopen van die productsoort in het onderzoektijdvak. (61) De normale waarde is gelijk aan de werkelijke binnenlandse prijs per productsoort van uitsluitend de winstgevende binnenlandse verkoop van de productsoorten in het onderzoektijdvak indien: a) de winstgevende verkoop van de productsoort 80 % of minder van de totale verkoop van die productsoort bedraagt, of b) de gewogen gemiddelde verkoopprijs van die productsoort lager ligt dan de gewogen gemiddelde productiekosten per eenheid. (62) Uit de analyse van de binnenlandse verkoop bleek dat meer dan 80 % van alle binnenlandse verkopen winstgevend was en dat de gewogen gemiddelde verkoopprijs hoger was dan de gewogen gemiddelde productiekosten per eenheid. Dienovereenkomstig werd de normale waarde berekend als het gewogen gemiddelde van de prijzen van alle binnenlandse verkopen in het onderzoektijdvak. (63) Voor de twee productsoorten die niet in representatieve hoeveelheden op de binnenlandse markt werden verkocht in de zin van artikel 2, lid 3, eerste zin, van de basisverordening, heeft de Commissie de normale waarde door berekening vastgesteld overeenkomstig artikel 2, leden 3 en 6, van de basisverordening. (64) De normale waarde werd door berekening vastgesteld door de gemiddelde productiekosten van het soortgelijke product van de meewerkende producent-exporteur in het onderzoektijdvak te vermeerderen met: a) het gewogen gemiddelde van de verkoopkosten, algemene kosten en administratiekosten (“VAA-kosten”) die door de meewerkende producent-exporteur in verband met de binnenlandse verkoop van het soortgelijke product in het kader van normale handelstransacties in het onderzoektijdvak werden gemaakt, en b) de gewogen gemiddelde winst die door de meewerkende producent-exporteur op de binnenlandse verkoop van het soortgelijke product in het kader van normale handelstransacties in het onderzoektijdvak werd gemaakt. (65) Voor de productsoorten waarvan de op de binnenlandse markt verkochte hoeveelheden niet representatief waren, werden de gemiddelde VAA-kosten en de gemiddelde winst op transacties in het kader van normale handelstransacties op de binnenlandse markt bij de normale waarde opgeteld. 3.1.2. Uitvoerprijs (66) De producent-exporteur voerde rechtstreeks uit naar onafhankelijke afnemers in de Unie of naar onafhankelijke handelaren en de uitvoerprijs was overeenkomstig artikel 2, lid 8, van de basisverordening de voor het betrokken product met het oog op uitvoer naar de Unie werkelijk betaalde of te betalen prijs. 3.1.3. Vergelijking (67) Artikel 2, lid 10, van de basisverordening verplicht de Commissie een billijke vergelijking te maken tussen de normale waarde en de uitvoerprijs in hetzelfde handelsstadium en om correcties toe te passen voor verschillen tussen factoren die van invloed zijn op de prijzen en de vergelijkbaarheid van de prijzen. In het onderhavige geval heeft de Commissie ervoor gekozen de normale waarde en de uitvoerprijs van de in de steekproef opgenomen producenten-exporteurs te vergelijken in het handelsstadium af fabriek. Zoals hieronder verder wordt toegelicht, werden de normale waarde en de uitvoerprijs waar nodig aangepast om: i) ze te corrigeren tot het niveau af fabriek, en ii) correcties toe te passen voor verschillen tussen factoren waarvan werd beweerd en aangetoond dat zij van invloed zijn op de prijzen en de vergelijkbaarheid van de prijzen. 3.1.3.1.   Correcties van de normale waarde (68) Om de normale waarde te corrigeren tot het handelsstadium af fabriek, zijn er correcties toegepast voor de kosten van vervoer, verzekering, laden en lossen, commissielonen en in voorkomend geval bijkomende kosten. (69) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten en eventuele bankkosten. 3.1.3.2.   Correcties van de uitvoerprijs (70) Om de uitvoerprijs te corrigeren tot het handelsstadium af fabriek, zijn er correcties toegepast voor binnenlands vervoer, vervoer over zee en verzekeringen, en lading, overlading en lossing. (71) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten en bankkosten. (72) De onderneming heeft de Commissie in kennis gesteld van wisselkoerskwesties in Egypte tijdens het onderzoektijdvak (zie punt 1.4.3). Aangezien de gecontroleerde rekeningen van de meewerkende producenten-exporteurs voor het OT krachtens een door de Egyptische autoriteiten op 5 september 2023 verleende derogatie gebaseerd waren op de parallelle marktwisselkoers, werd voor de berekening gebruikgemaakt van de parallelle wisselkoers, en niet van de officiële wisselkoers. In artikel 2, lid 10, punt j), van de basisverordening is bepaald dat de datum van verkoop “normaal” de factuurdatum is en dat de datum van het contract, de kooporder of de orderbevestiging kan worden gebruikt indien een van die data meer in overeenstemming is met de verkoopvoorwaarden. Ten eerste heeft de Commissie rekening gehouden met de schommelingen van de parallelle marktwisselkoers van het EGP en de over het geheel genomen aanzienlijke waardevermindering van de EGP ten opzichte van de USD en de euro. Ten tweede hield de Commissie rekening met de prijsstellingspraktijken van de Egyptische producent-exporteur, volgens welke de materiële verkoopvoorwaarden voor de uitvoer op het moment van opstellen van de verkoopovereenkomst werden vastgesteld, in plaats van op de factuurdatum. Daarom heeft de Commissie voor de omrekening van de uitvoerprijs van USD in EGP gebruikgemaakt van de in de jaarrekeningen van de producent-exporteur vermelde maandelijkse wisselkoers die van toepassing was ten tijde van het verkoopcontract. 3.1.4. Dumpingmarge (73) De Commissie heeft voor de producent-exporteur de gewogen gemiddelde normale waarde van elke soort van het soortgelijk product vergeleken met de gewogen gemiddelde uitvoerprijs van de overeenkomstige soort van het betrokken product, zoals bepaald in artikel 2, leden 11 en 12, van de basisverordening. (74) Op basis hiervan bedraagt de voor de producent-exporteur berekende voorlopige gewogen gemiddelde dumpingmarge, uitgedrukt als percentage van de cif-prijs, grens Unie, vóór inklaring, 12,8 %. (75) De mate van medewerking is in het geval van Egypte hoog, aangezien de uitvoer van de meewerkende producent-exporteur goed was voor 100 % van de totale invoer tijdens het onderzoektijdvak. Op basis hiervan heeft de Commissie besloten de dumpingmarge voor niet-meewerkende producenten-exporteurs vast te stellen op het niveau van de enige meewerkende onderneming. (76) De voorlopige dumpingmarges, uitgedrukt als percentage van de cif-prijs, grens Unie, vóór inklaring, zijn als volgt: Tabel 1 Dumpingmarges Onderneming Voorlopige dumpingmarge Ezz Steel Company 12,8  % Alle overige invoer van oorsprong uit Egypte 12,8  % 3.2. India (77) Beide in de steekproef opgenomen producenten-exporteurs hebben aan het onderzoek meegewerkt. Op de binnenlandse markt verkochten beide in de steekproef opgenomen producenten-exporteurs het soortgelijke product zowel rechtstreeks als via verbonden handelaars. Zij voerden het betrokken product rechtstreeks naar onafhankelijke afnemers en via verbonden partijen uit naar de Unie. 3.2.1. Normale waarde (78) De Commissie onderzocht voor elke in de steekproef opgenomen producent-exporteur eerst of de totale omvang van de binnenlandse verkoop representatief was in de zin van artikel 2, lid 2, van de basisverordening. De binnenlandse verkoop is representatief als de totale binnenlandse verkoop van het soortgelijke product aan onafhankelijke afnemers op de binnenlandse markt ten minste 5 % bedraagt van de totale uitvoer van het onderzochte product naar de Unie in het tijdvak van het nieuwe onderzoek. Op basis hiervan was de totale verkoop op de binnenlandse markt van het soortgelijke product door elke in de steekproef opgenomen producent-exporteur representatief. (79) Vervolgens is de Commissie voor de producent-exporteur met een representatieve binnenlandse verkoop nagegaan welke productsoorten die op de binnenlandse markt werden verkocht, identiek waren aan of vergelijkbaar waren met de naar de Unie uitgevoerde productsoorten. (80) Daarna heeft de Commissie onderzocht of de identieke of vergelijkbare productsoorten die door elke meewerkende producent-exporteur op zijn binnenlandse markt werden verkocht in vergelijking met de productsoorten die naar de Unie werden uitgevoerd representatief waren in de zin van artikel 2, lid 2, van de basisverordening. De binnenlandse verkoop van een identieke of vergelijkbare productsoort is representatief als de totale binnenlandse verkoop van die productsoort aan onafhankelijke afnemers in het onderzoektijdvak ten minste 5 % bedraagt van de totale uitvoer van die productsoort naar de Unie. (81) De Commissie stelde vast dat de binnenlandse verkoop van alle productsoorten voor elke productsoort die identiek is aan of vergelijkbaar is met een productsoort die voor uitvoer naar de Unie wordt verkocht, representatief was, behalve voor twee productsoorten van AMNSIL en drie productsoorten van de JSW-groep, waarvan geen binnenlandse verkoop plaatsvond of waarvan de binnenlandse verkoop minder dan 5 % bedroeg en dus niet representatief was. Wanneer er geen binnenlandse verkoop van een productsoort van het soortgelijke product was, werd de normale waarde door berekening vastgesteld omdat de binnenlandse verkoopprijs van de andere in de steekproef opgenomen producent voor die productsoort evenmin beschikbaar was. Er waren geen andere bronnen voor de binnenlandse prijzen van dat product beschikbaar. Voor deze productsoorten werd de normale waarde berekend volgens onderstaande methode. (82) Verder heeft de Commissie voor elke productsoort het aandeel van de winstgevende verkoop aan onafhankelijke afnemers op de binnenlandse markt in het onderzoektijdvak bepaald om uit te maken of zij de werkelijke binnenlandse verkopen kon gebruiken voor de berekening van de normale waarde, of dat zij de verkoop die buiten het kader van normale handelstransacties heeft plaatsgevonden wegens de prijs buiten beschouwing zou laten, overeenkomstig artikel 2, lid 4, van de basisverordening. (83) De productiekosten voor elke in de steekproef opgenomen producent-exporteur werden gecorrigeerd voor de zogenaamde “niet-productiekosten”. Dit zijn kosten die de in de steekproef opgenomen producenten-exporteurs als niet-productiekosten beschouwden en die dus niet aan de productiekosten werden toegerekend. Vastgesteld werd dat deze kosten, ook al werden ze niet toegerekend, kosten waren die verband hielden met de productie van het onderzochte product. (84) Alle in de steekproef opgenomen producenten-exporteurs betrokken hun ijzererts gedeeltelijk op de Indiase markt en gedeeltelijk uit hun eigen mijnen. Om aan de contractuele verplichtingen van de mijnbouwactiviteit te voldoen, verkochten de in de steekproef opgenomen producenten-exporteurs ijzererts met verlies om geen boetes te hoeven betalen of om de hoogte van de boetes te verlagen. Het verlies op de verkoop van ijzererts werd door de Commissie beschouwd als inkoopkosten en werd bijgevolg aan de productiekosten toegerekend. (85) De normale waarde wordt gebaseerd op de werkelijke binnenlandse prijs per productsoort, ongeacht of die verkoop winstgevend is, indien: a) de verkoop van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van de totale verkoop van deze productsoort vertegenwoordigde, en b) de gewogen gemiddelde verkoopprijs van die productsoort ten minste gelijk is aan de gewogen gemiddelde productiekosten per eenheid. (86) In dit geval is de normale waarde het gewogen gemiddelde van de prijzen van alle binnenlandse verkopen van die productsoort in het onderzoektijdvak. (87) De normale waarde is gelijk aan de werkelijke binnenlandse prijs per productsoort van uitsluitend de winstgevende binnenlandse verkoop van de productsoorten in het onderzoektijdvak indien: a) de winstgevende verkoop van de productsoort 80 % of minder van de totale verkoop van deze productsoort bedraagt, of b) de gewogen gemiddelde verkoopprijs van die productsoort lager ligt dan de gewogen gemiddelde productiekosten per eenheid. (88) Indien een productsoort niet in representatieve hoeveelheden of in het geheel niet op de binnenlandse markt werd verkocht in de zin van artikel 2, lid 3, eerste zin, van de basisverordening, heeft de Commissie de normale waarde door berekening vastgesteld overeenkomstig artikel 2, leden 3 en 6, van de basisverordening. (89) De normale waarde werd door berekening vastgesteld per productsoort, door de gemiddelde productiekosten van het soortgelijke product van de onderzochte producenten-exporteurs tijdens het onderzoektijdvak te vermeerderen met: a) het gewogen gemiddelde van de verkoopkosten, algemene kosten en administratiekosten (“VAA-kosten”) die door de onderzochte producenten-exporteurs in verband met de binnenlandse verkoop van het soortgelijke product in het kader van normale handelstransacties tijdens het onderzoektijdvak zijn gemaakt, en b) de gewogen gemiddelde winst die door de onderzochte producenten-exporteurs op de binnenlandse verkoop van het soortgelijke product in het kader van normale handelstransacties tijdens het onderzoektijdvak is gemaakt. (90) Voor de productsoorten waarvan de op de binnenlandse markt verkochte hoeveelheden niet representatief waren, werden de gemiddelde VAA-kosten en de gemiddelde winst op transacties in het kader van normale handelstransacties op de binnenlandse markt bij de normale waarde opgeteld. Voor productsoorten die helemaal niet op de binnenlandse markt werden verkocht of waarvan geen verkopen in het kader van normale handelstransacties bekend waren, werd het gewogen gemiddelde van de VAA-kosten en de winst van alle transacties in het kader van normale handelstransacties op de binnenlandse markt bij de normale waarde opgeteld. 3.2.2. Uitvoerprijs (91) De uitvoer naar de Unie door de in de steekproef opgenomen producenten-exporteurs vond plaats hetzij rechtstreeks naar onafhankelijke afnemers hetzij via verbonden handelaren. (92) In de gevallen waarin de producent-exporteur het betrokken product rechtstreeks naar onafhankelijke afnemers in de Unie had uitgevoerd, was de uitvoerprijs overeenkomstig artikel 2, lid 8, van de basisverordening de voor het betrokken product met het oog op uitvoer naar de Unie werkelijk betaalde of te betalen prijs. (93) Naast de rechtstreekse verkoop verkocht één in de steekproef opgenomen producent-exporteur het betrokken product ook aan verbonden partijen in de Unie, die het vervolgens verder verwerkten. Voor deze verkoop werd de uitvoerprijs vastgesteld overeenkomstig het bepaalde in artikel 2, lid 8, van de basisverordening omdat de Commissie kon controleren dat de prijzen tussen verbonden partijen “at arm’s length” en marktconform waren. 3.2.3. Vergelijking (94) Artikel 2, lid 10, van de basisverordening verplicht de Commissie een billijke vergelijking te maken tussen de normale waarde en de uitvoerprijs in hetzelfde handelsstadium en om correcties toe te passen voor verschillen tussen factoren die van invloed zijn op de prijzen en de vergelijkbaarheid van de prijzen. In het onderhavige geval heeft de Commissie ervoor gekozen de normale waarde en de uitvoerprijs van de in de steekproef opgenomen producenten-exporteurs te vergelijken in het handelsstadium af fabriek. Zoals hieronder verder wordt toegelicht, werden de normale waarde en de uitvoerprijs waar nodig aangepast om: i) ze te corrigeren tot het niveau af fabriek, en ii) correcties toe te passen voor verschillen tussen factoren waarvan werd beweerd en aangetoond dat zij van invloed zijn op de prijzen en de vergelijkbaarheid van de prijzen. 3.2.3.1.   Correcties van de normale waarde (95) Om de normale waarde te corrigeren tot het handelsstadium af fabriek, zijn er correcties toegepast voor binnenlands vervoer en verzekeringen, en lading, overlading en lossing. (96) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten en verpakkingskosten. 3.2.3.2.   Correcties van de uitvoerprijs (97) Om de uitvoerprijs te corrigeren tot het handelsstadium af fabriek, zijn er correcties toegepast voor binnenlands vervoer, vervoer over zee en verzekeringen, en lading, overlading en lossing. (98) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten, commissielonen en bankkosten. (99) Alle in de steekproef opgenomen producenten-exporteurs dienden uit hoofde van artikel 2, lid 10, punt b), van de basisverordening een verzoek in voor een correctie voor de terugbetaling van rechten, met als argument dat het bestaan van een regeling voor de terugbetaling van rechten voor bepaalde grondstoffen zou inhouden dat al hun binnenlandse verkoop een indirecte belasting zou omvatten ten opzichte van de verkoop ten uitvoer. De producenten-exporteurs konden echter niet aantonen dat het louter bestaan van een regeling voor de terugbetaling van rechten de vergelijkbaarheid van de prijzen zou beïnvloeden. De producenten-exporteurs konden niet aantonen dat het bedrag van de terugbetaalde rechten in aanmerking werd genomen in de verkoopprijs. Dit argument kon daarom niet worden aanvaard. (100) Eén in de steekproef opgenomen producent-exporteur verzocht op grond van artikel 2, lid 10, punt k), van de basisverordening om een correctie voor de kosten van vervoer tussen de productie-installatie en de verschillende opslagplaatsen in het land. De producent-exporteur kon echter niet aantonen dat extra vervoerskosten van invloed zouden zijn op de vergelijkbaarheid van de prijzen. De producent-exporteur kon niet aantonen dat de extra vervoerkosten van invloed waren op de verkoopprijs. Dit argument kon daarom niet worden aanvaard. 3.2.4. Dumping (101) Overeenkomstig artikel 2, leden 11 en 12, van de basisverordening heeft de Commissie voor de in de steekproef opgenomen producenten-exporteurs de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product. (102) Op basis hiervan bedroeg de gewogen gemiddelde dumpingmarge, uitgedrukt als percentage van de cif-prijs, grens Unie, vóór inklaring, voor de twee in de steekproef opgenomen producenten-exporteurs 0,77 % en 1,76 %, dus minder dan de in artikel 9, lid 3, van de basisverordening vastgestelde de-minimisdrempel van 2 % van de uitvoerprijs. Op die grond concludeerde de Commissie dat de voor het gehele land geldende dumpingmarge ook onder de de-minimisdrempel lag. Gezien het bovenstaande is de Commissie voornemens om de huidige procedure ten aanzien van de invoer van het betrokken product uit India te beëindigen overeenkomstig artikel 9, lid 3, van de basisverordening. (103) Belanghebbenden kunnen binnen 15 dagen na de bekendmaking van deze verordening opmerkingen indienen over het voornemen van de Commissie om de procedure ten aanzien van India te beëindigen. 3.3. Japan 3.3.1. Normale waarde (104) Om de normale waarde vast te stellen heeft de Commissie eerst onderzocht of de totale binnenlandse verkoop van de in de steekproef opgenomen producenten-exporteurs representatief was in de zin van artikel 2, lid 2, van de basisverordening. De binnenlandse verkoop is representatief als de totale hoeveelheid van de binnenlandse verkoop van het soortgelijke product aan onafhankelijke afnemers op de binnenlandse markt per producent-exporteur tijdens het onderzoektijdvak ten minste 5 % bedraagt van zijn totale naar de Unie uitgevoerde hoeveelheid van het betrokken product. Op basis hiervan was de totale verkoop op de binnenlandse markt van het soortgelijke product door elke producent-exporteur representatief. (105) Vervolgens is de Commissie voor de producenten-exporteurs met een representatieve binnenlandse verkoop nagegaan welke productsoorten die op de binnenlandse markt werden verkocht, identiek waren aan of vergelijkbaar waren met de naar de Unie uitgevoerde productsoorten. (106) Daarna heeft de Commissie onderzocht of de binnenlandse verkoop door de in de steekproef opgenomen producenten-exporteurs op de binnenlandse markt voor elke productsoort die identiek is aan of vergelijkbaar is met een productsoort die naar de Unie wordt uitgevoerd, representatief was in de zin van artikel 2, lid 2, van de basisverordening. De binnenlandse verkoop van een dergelijke productsoort is representatief als de totale binnenlandse verkoop van die productsoort aan onafhankelijke afnemers in het onderzoektijdvak ten minste 5 % bedraagt van de totale uitvoer van de identieke of vergelijkbare productsoort naar de Unie. (107) De Commissie stelde vast dat de binnenlandse verkoop van alle productsoorten voor elke productsoort die identiek is aan of vergelijkbaar is met een productsoort die voor uitvoer naar de Unie wordt verkocht, representatief was, behalve voor vier productsoorten van Tokyo Steel en twee productsoorten van Nippon Steel, waarvan geen binnenlandse verkoop plaatsvond of waarvan de binnenlandse verkoop minder dan 5 % bedroeg en dus niet representatief was. Wanneer er geen binnenlandse verkoop van een productsoort van het soortgelijke product was, werd de normale waarde door berekening vastgesteld omdat de binnenlandse verkoopprijs van de andere in de steekproef opgenomen producent voor die productsoort niet op zinvolle wijze kon worden bekendgemaakt zonder afbreuk te doen aan de vertrouwelijkheid van de gegevens van die producent. De Commissie heeft geen andere informatie over de prijzen van deze producten gevonden. Voor deze niet-representatieve productsoorten werd de normale waarde berekend volgens onderstaande methode. (108) De Commissie heeft vervolgens voor elke productsoort het aandeel van de winstgevende verkoop aan onafhankelijke afnemers op de binnenlandse markt in het onderzoektijdvak bepaald om uit te maken of zij de werkelijke binnenlandse verkoop kon gebruiken voor de berekening van de normale waarde, overeenkomstig artikel 2, lid 4, van de basisverordening. (109) De normale waarde wordt gebaseerd op de werkelijke binnenlandse prijs per productsoort, ongeacht of die verkoop winstgevend is, indien: a) de verkoop van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van de totale verkoop van deze productsoort vertegenwoordigde, en b) de gewogen gemiddelde verkoopprijs van die productsoort ten minste gelijk is aan de gewogen gemiddelde productiekosten per eenheid. (110) In dit geval is de normale waarde het gewogen gemiddelde van de prijzen van alle binnenlandse verkopen van die productsoort in het onderzoektijdvak. (111) De normale waarde is gelijk aan de werkelijke binnenlandse prijs per productsoort van uitsluitend de winstgevende binnenlandse verkoop van de productsoorten in het onderzoektijdvak indien: a) de winstgevende verkoop van de productsoort 80 % of minder van de totale verkoop van deze productsoort bedraagt, of b) de gewogen gemiddelde verkoopprijs van die productsoort lager ligt dan de gewogen gemiddelde productiekosten per eenheid. (112) Uit de analyse van de binnenlandse verkoop bleek dat voor beide in de steekproef opgenomen producenten-exporteurs de winstgevende verkoop van sommige productsoorten in het onderzoektijdvak minder dan 80 % van de totale verkoop van deze soort bedroeg. De normale waarde werd voor deze productsoorten bijgevolg berekend als gewogen gemiddelde van de prijzen van uitsluitend de winstgevende verkopen. Voor alle andere productsoorten was het in overweging 109 beschreven scenario van toepassing en werd de normale waarde berekend als een gewogen gemiddelde van de prijzen van alle binnenlandse verkopen tijdens het onderzoektijdvak. (113) Voor de productsoorten van de in de steekproef opgenomen producenten-exporteurs waarvoor geen of onvoldoende verkoop van een productsoort van het soortgelijke product in het kader van normale handelstransacties heeft plaatsgevonden of waarvoor een productsoort niet in representatieve hoeveelheden op de binnenlandse markt werd verkocht, heeft de Commissie de normale waarde door berekening vastgesteld overeenkomstig artikel 2, leden 3 en 6, van de basisverordening. (114) De normale waarde werd door berekening vastgesteld door de gemiddelde productiekosten van het soortgelijke product van de in de steekproef opgenomen producenten-exporteurs in het onderzoektijdvak te vermeerderen met: a) het gewogen gemiddelde van de verkoopkosten, algemene kosten en administratiekosten (“VAA-kosten”) die door de twee producenten-exporteurs in verband met de binnenlandse verkoop van het soortgelijke product in het kader van normale handelstransacties in het onderzoektijdvak werden gemaakt, en b) de gewogen gemiddelde winst die door de twee producenten-exporteurs op de binnenlandse verkoop van het soortgelijke product in het kader van normale handelstransacties tijdens het onderzoektijdvak is gemaakt. (115) Voor de productsoorten waarvan de op de binnenlandse markt verkochte hoeveelheden niet representatief waren, werden de gemiddelde VAA-kosten en de gemiddelde winst op transacties in het kader van normale handelstransacties op de binnenlandse markt bij de normale waarde opgeteld. Wanneer er geen binnenlandse verkoop van een productsoort van het soortgelijke product was, werd de normale waarde door berekening vastgesteld omdat de binnenlandse verkoopprijs van de andere in de steekproef opgenomen producent voor die productsoort niet op zinvolle wijze kon worden bekendgemaakt zonder afbreuk te doen aan de vertrouwelijkheid van de gegevens van die producent. (116) De Commissie merkt op dat, gezien enkele tekortkomingen in de informatie die was ingediend voor één van de binnenlandse handelaren van Nippon Steel en gezien de beperkte hoeveelheden van de betrokken binnenlandse verkoop, de Commissie besloot om informatie van Nippon Steel en zijn andere verbonden ondernemingen als referentie voor die binnenlandse handelaar te gebruiken om de normale waarde vast te stellen. Vanwege de gevoelige aard van de relevante gegevens en toelichtingen werden aan Nippon Steel verdere details verstrekt in de specifieke mededeling van feiten en overwegingen. 3.3.2. Uitvoerprijs (117) Nippon Steel exporteerde hetzij rechtstreeks naar onafhankelijke afnemers, hetzij via verbonden ondernemingen die als importeur optreden naar de Unie, terwijl Tokyo Steel alleen rechtstreeks naar onafhankelijke afnemers in de Unie exporteerde. (118) In de gevallen waarin de producent-exporteur het betrokken product rechtstreeks naar onafhankelijke afnemers in de Unie had uitgevoerd, was de uitvoerprijs overeenkomstig artikel 2, lid 8, van de basisverordening de voor het betrokken product met het oog op uitvoer naar de Unie werkelijk betaalde of te betalen prijs. (119) In de gevallen waarin de producent-exporteur het betrokken product via als importeur optredende verbonden ondernemingen naar de Unie had uitgevoerd, werd de uitvoerprijs overeenkomstig artikel 2, lid 9, van de basisverordening vastgesteld op basis van de prijs waartegen het ingevoerde product voor het eerst aan onafhankelijke afnemers in de Unie was doorverkocht. In dit geval werden correcties toegepast voor alle tussen invoer en wederverkoop gemaakte kosten, met inbegrip van VAA-kosten, en voor de winst. 3.3.3. Vergelijking (120) Artikel 2, lid 10, van de basisverordening verplicht de Commissie een billijke vergelijking te maken tussen de normale waarde en de uitvoerprijs in hetzelfde handelsstadium en om correcties toe te passen voor verschillen tussen factoren die van invloed zijn op de prijzen en de vergelijkbaarheid van de prijzen. In het onderhavige geval heeft de Commissie ervoor gekozen de normale waarde en de uitvoerprijs van de in de steekproef opgenomen producenten-exporteurs te vergelijken in het handelsstadium af fabriek. Zoals hieronder verder wordt toegelicht, werden de normale waarde en de uitvoerprijs waar nodig aangepast om: i) ze te corrigeren tot het niveau af fabriek, en ii) correcties toe te passen voor verschillen tussen factoren waarvan werd beweerd en aangetoond dat zij van invloed zijn op de prijzen en de vergelijkbaarheid van de prijzen. 3.3.3.1.   Correcties van de normale waarde (121) Om de normale waarde te corrigeren tot het handelsstadium af fabriek, zijn er correcties toegepast voor binnenlands vervoer; vervoer over zee en verzekeringen; laden, lossen en bijkomende kosten, en verpakking. (122) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten; bankkosten; kortingen en rabatten; kosten van dienstverlening na verkoop, en commissielonen. 3.3.3.2.   Correcties van de uitvoerprijs (123) Om de uitvoerprijs te corrigeren tot het handelsstadium af fabriek, zijn er correcties toegepast voor binnenlands vervoer; vervoer over zee en verzekeringen; laden, lossen en bijkomende kosten; verpakking, en vrijwaringsrechten. (124) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten; bankkosten; kortingen; kosten van dienstverlening na verkoop, en commissielonen. (125) Nippon Steel verzocht om een bijkomende correctie om rekening te houden met een beweerd prijsverschil tussen de verkoop aan verschillende sectoren, waarbij de prijzen voor de ene sector (“sector A”) gemiddeld aanzienlijk hoger zouden liggen dan voor de andere sector (“sector B”). De voorgestelde correctie zou gebaseerd zijn op het gemiddelde prijsverschil tussen de twee sectoren voor alle verkopen op de binnenlandse markt, zonder onderscheid te maken tussen de verkoopperiode, de productsoort en of de afnemer verbonden of onafhankelijk was. Het resulterende totale prijsverschil in yen per ton zou van de verkoopprijs worden afgetrokken door dit prijsverschil te vermenigvuldigen met de aan sector A op transactiebasis verkochte hoeveelheid. Tijdens de controle ter plaatse verstrekte Nippon Steel enige algemene informatie waarin werd toegelicht waarom er normaal gesproken een prijsverschil zou zijn tussen de twee sectoren. (126) De onderneming was echter a) niet in staat om de onderliggende elementen van het prijsverschil te kwantificeren en verstrekte alleen een algemeen prijsverschil (de totale gemiddelde prijs aan sector A min de totale gemiddelde prijs aan sector B tijdens het onderzoektijdvak); b) niet in staat specifieke documenten over te leggen waarin het prijsverschil op product- of klantenbasis werd toegelicht, en c) niet in staat om toe te lichten waarom, hoewel voor sommige transacties, zoals Nippon Steel beweerde, de prijs op basis van de productsoort inderdaad hoger was voor sector A, de prijs voor andere transacties juist hoger was voor sector B. (127) Bovendien was het prijsverschil tussen de verkoop aan de twee sectoren per productsoort inconsistent en varieerde het van een negatief percentage met twee cijfers tot een positief percentage met twee cijfers, zowel op maandbasis als tijdens het onderzoektijdvak in zijn geheel. Bovendien kon het prijsverschil tussen de twee sectoren per maand verschillen. Voor één productsoort merkte de Commissie bijvoorbeeld op dat de prijs voor sector A de ene maand inderdaad hoger was dan voor sector B, de volgende maand lager en de maand daarna weer hoger. (128) Tot slot, hoewel de producent-exporteur Nippon Steel informatie verstrekte over de verkoop aan de twee verschillende sectoren, ontving de Commissie dergelijke informatie niet van een van zijn verbonden entiteiten. Daarom was het, naast bovengenoemde kwesties, niet mogelijk om het beweerde prijsverschil op het niveau van de verbonden entiteiten en het effect op de uiteindelijke verkoopprijs aan onafhankelijke afnemers op de binnenlandse markt te analyseren. (129) Om bovenstaande redenen heeft de Commissie het verzoek van Nippon Steel om correctie afgewezen. 3.3.4. Dumpingmarge (130) Overeenkomstig artikel 2, leden 11 en 12, van de basisverordening heeft de Commissie voor de in de steekproef opgenomen producenten-exporteurs de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product. (131) Op grond hiervan bedragen de voorlopige gewogen gemiddelde dumpingmarges, uitgedrukt als percentage van de cif-prijs, grens Unie, vóór inklaring: Onderneming Voorlopige dumpingmarge Nippon Steel Corporation 42,5  % Tokyo Steel Co. Ltd 6,9  % (132) Voor de meewerkende producenten-exporteurs die niet in de steekproef zijn opgenomen, heeft de Commissie de gewogen gemiddelde dumpingmarge berekend op grond van artikel 9, lid 6, van de basisverordening. (133) Dit leidt voor de meewerkende producenten-exporteurs die geen deel uitmaken van de steekproef tot een voorlopige dumpingmarge van 32,9 %. (134) Voor alle andere producenten-exporteurs in Japan heeft de Commissie de dumpingmarge overeenkomstig artikel 18 van de basisverordening aan de hand van de beschikbare gegevens vastgesteld. Hiertoe heeft de Commissie de mate van medewerking van de producenten-exporteurs bepaald. De mate van medewerking komt overeen met de omvang van de uitvoer naar de Unie van de meewerkende producenten-exporteurs, uitgedrukt als percentage van de totale invoer — volgens de gegevens van Eurostat — uit het betrokken land in de Unie tijdens het onderzoektijdvak. (135) De mate van medewerking is in dit geval hoog, aangezien de uitvoer van de meewerkende producenten-exporteurs goed was voor 100 % van de totale invoer tijdens het onderzoektijdvak. Op basis hiervan besloot de Commissie om de dumpingmarge voor niet-meewerkende producenten-exporteurs vast te stellen op het niveau van de in de steekproef opgenomen meewerkende onderneming met de hoogste dumpingmarge. (136) De voorlopige dumpingmarges, uitgedrukt als percentage van de cif-prijs, grens Unie, vóór inklaring, zijn als volgt: Tabel 2 Dumpingmarges Onderneming Voorlopige dumpingmarge Nippon Steel Corporation 42,5  % Tokyo Steel Co. Ltd. 6,9  % Andere meewerkende ondernemingen: — Daido Steel Co., Ltd — JFE Steel Corporation 32,9  % Alle overige invoer van oorsprong uit Japan 42,5  % 3.4. Vietnam 3.4.1. Normale waarde (137) Eerst heeft de Commissie onderzocht of de totale binnenlandse verkoop van elke meewerkende producent-exporteur (Formosa en Hoa Phat) representatief was in de zin van artikel 2, lid 2, van de basisverordening. De binnenlandse verkoop is representatief als de totale hoeveelheid van de binnenlandse verkoop van het soortgelijke product aan onafhankelijke afnemers op de binnenlandse markt per producent-exporteur tijdens het onderzoektijdvak ten minste 5 % bedraagt van zijn totale naar de Unie uitgevoerde hoeveelheid van het betrokken product. Op basis hiervan was de totale verkoop op de binnenlandse markt van het soortgelijke product door Formosa en Hoa Phat representatief. (138) Vervolgens is de Commissie voor de producenten-exporteurs met een representatieve binnenlandse verkoop nagegaan welke productsoorten die op de binnenlandse markt werden verkocht, identiek waren aan of vergelijkbaar waren met de naar de Unie uitgevoerde productsoorten. (139) Daarna heeft de Commissie onderzocht of de binnenlandse verkoop door iedere meewerkende producent-exporteur op zijn binnenlandse markt voor elke productsoort die identiek is aan of vergelijkbaar is met een productsoort die wordt uitgevoerd naar de Unie, representatief was in de zin van artikel 2, lid 2, van de basisverordening. De binnenlandse verkoop van een productsoort is representatief als de totale binnenlandse verkoop van die productsoort aan onafhankelijke afnemers in het onderzoektijdvak ten minste 5 % bedraagt van de totale uitvoer van de identieke of vergelijkbare productsoort naar de Unie. (140) De Commissie stelde vast dat in het geval van Formosa de binnenlandse verkoop van alle productsoorten voor elke productsoort die identiek is aan of vergelijkbaar is met een productsoort die naar de Unie wordt uitgevoerd, representatief was. In het geval van Hoa Phat was de binnenlandse verkoop van alle productsoorten voor elke productsoort die identiek is aan of vergelijkbaar is met een productsoort die voor uitvoer naar de Unie wordt verkocht, representatief, behalve voor twee productsoorten waarvan geen binnenlandse verkoop plaatsvond of waarvan de binnenlandse verkoop minder dan 5 % bedroeg en dus niet representatief was. Wanneer er geen binnenlandse verkoop van een productsoort van het soortgelijke product was, werd de normale waarde door berekening vastgesteld omdat de binnenlandse verkoopprijs van de andere in de steekproef opgenomen producent voor die productsoort niet op zinvolle wijze kon worden bekendgemaakt zonder afbreuk te doen aan de vertrouwelijkheid van de gegevens van die producent. De Commissie heeft geen andere informatie over de prijzen van deze producten gevonden. Voor deze productsoorten werd de normale waarde berekend volgens in dit punt beschreven de methode. (141) Verder heeft de Commissie voor elke productsoort het aandeel van de winstgevende verkoop aan onafhankelijke afnemers op de binnenlandse markt in het onderzoektijdvak bepaald om uit te maken of zij de werkelijke binnenlandse verkoop kon gebruiken voor de berekening van de normale waarde, overeenkomstig artikel 2, lid 4, van de basisverordening. (142) De normale waarde wordt gebaseerd op de werkelijke binnenlandse prijs per productsoort, ongeacht of die verkoop winstgevend is, indien: a) de verkoop van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van de totale verkoop van deze productsoort vertegenwoordigde, en b) de gewogen gemiddelde verkoopprijs van die productsoort ten minste gelijk is aan de productiekosten per eenheid. (143) In dit geval is de normale waarde het gewogen gemiddelde van de prijzen van alle binnenlandse verkopen van die productsoort in het onderzoektijdvak. (144) De normale waarde is gelijk aan de werkelijke binnenlandse prijs per productsoort van uitsluitend de winstgevende binnenlandse verkoop van de productsoorten in het onderzoektijdvak indien: a) de winstgevende verkoop van de productsoort 80 % of minder van de totale verkoop van deze productsoort bedraagt, of b) de gewogen gemiddelde verkoopprijs van die productsoort lager ligt dan de gewogen gemiddelde productiekosten per eenheid. (145) Uit de analyse van de binnenlandse verkoop bleek dat in het geval van Formosa de winstgevende verkoop van alle productsoorten in het onderzoektijdvak minder dan 80 % van de totale verkoop van deze soort bedroeg. De normale waarde werd voor deze productsoorten bijgevolg berekend als het gewogen gemiddelde van de prijzen van uitsluitend de winstgevende verkopen. (146) In het geval van Hoa Phat vertegenwoordigde het verkoopvolume van de productsoort tegen nettoverkoopprijzen die ten minste gelijk zijn aan de berekende productiekosten, meer dan 80 % van het totale verkoopvolume van deze productsoort en was de gewogen gemiddelde verkoopprijs van deze productsoort ten minste gelijk aan de productiekosten per eenheid. Dienovereenkomstig werd de normale waarde berekend als het gewogen gemiddelde van de prijzen van alle binnenlandse verkopen in het onderzoektijdvak. (147) Voor de productsoorten van Formosa en Hoa Phat waarvan geen of onvoldoende verkoop van een productsoort van het soortgelijke product in het kader van normale handelstransacties heeft plaatsgevonden of die niet in representatieve hoeveelheden op de binnenlandse markt werden verkocht in de zin van artikel 2, lid 3, van de basisverordening, heeft de Commissie de normale waarde door berekening vastgesteld overeenkomstig artikel 2, leden 3 en 6, van de basisverordening, omdat de binnenlandse verkoopprijs van de andere in de steekproef opgenomen producent voor die productsoort niet op zinvolle wijze kon worden bekendgemaakt zonder de vertrouwelijkheid van de gegevens van die producent te schenden. De Commissie heeft geen andere informatie over de prijzen van deze producten gevonden. (148) De normale waarde werd door berekening vastgesteld door de gemiddelde productiekosten van het soortgelijke product van Formosa en Hoa Phat in het onderzoektijdvak te vermeerderen met: a) het gewogen gemiddelde van de verkoopkosten, algemene kosten en administratiekosten (“VAA-kosten”) die door de twee meewerkende producenten-exporteurs in verband met de binnenlandse verkoop van het soortgelijke product in het kader van normale handelstransacties in het onderzoektijdvak werden gemaakt, en b) de gewogen gemiddelde winst die door de meewerkende producenten-exporteurs op de binnenlandse verkoop van het soortgelijke product in het kader van normale handelstransacties in het onderzoektijdvak werd gemaakt. (149) Voor de productsoorten waarvan de op de binnenlandse markt verkochte hoeveelheden niet representatief waren, werden de gemiddelde VAA-kosten en de gemiddelde winst op transacties in het kader van normale handelstransacties op de binnenlandse markt bij de normale waarde opgeteld. Voor productsoorten die in het geheel niet waren verkocht op de binnenlandse markt, werden de gewogen gemiddelde VAA-kosten en de gewogen gemiddelde winst op alle transacties in het kader van normale handelstransacties op de binnenlandse markt in de normale waarde opgenomen. 3.4.2. Uitvoerprijs (150) De uitvoer naar de Unie door de meewerkende producenten-exporteurs vond plaats hetzij rechtstreeks naar onafhankelijke afnemers hetzij via een in een derde land gevestigde verbonden handelaar. (151) Daarom was de uitvoerprijs de werkelijk betaalde of te betalen prijs van het betrokken product dat met het oog op uitvoer naar de Unie werd verkocht, overeenkomstig artikel 2, lid 8, van de basisverordening. 3.4.3. Vergelijking (152) Artikel 2, lid 10, van de basisverordening verplicht de Commissie een billijke vergelijking te maken tussen de normale waarde en de uitvoerprijs in hetzelfde handelsstadium en om correcties toe te passen voor verschillen tussen factoren die van invloed zijn op de prijzen en de vergelijkbaarheid van de prijzen. In het onderhavige geval heeft de Commissie ervoor gekozen de normale waarde en de uitvoerprijs van de in de steekproef opgenomen producenten-exporteurs te vergelijken in het handelsstadium af fabriek. Zoals hieronder verder wordt toegelicht, werden de normale waarde en de uitvoerprijs waar nodig aangepast om: i) ze te corrigeren tot het niveau af fabriek, en ii) correcties toe te passen voor verschillen tussen factoren waarvan werd beweerd en aangetoond dat zij van invloed zijn op de prijzen en de vergelijkbaarheid van de prijzen. 3.4.3.1.   Correcties van de normale waarde (153) Om de normale waarde te corrigeren tot het handelsstadium af fabriek, zijn er correcties toegepast voor binnenlands vervoer, vervoer over zee en verzekeringen, en lading, overlading en lossing. (154) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten en bankkosten. 3.4.3.2.   Correcties van de uitvoerprijs (155) Om de uitvoerprijs te corrigeren tot het handelsstadium af fabriek, zijn er correcties toegepast voor binnenlands vervoer, vervoer over zee en verzekeringen, en lading, overlading en lossing. (156) Bovendien werden er correcties toegepast voor de volgende factoren die van invloed zijn op de prijzen en de vergelijkbaarheid van de prijzen: kredietkosten en bankkosten. 3.4.4. Dumpingmarges (157) Overeenkomstig artikel 2, leden 11 en 12, van de basisverordening heeft de Commissie voor de meewerkende producenten-exporteurs de gewogen gemiddelde normale waarde van elke soort van het soortgelijke product vergeleken met de gewogen gemiddelde uitvoerprijs van de overeenkomstige soort van het betrokken product. (158) Op grond hiervan bedragen de voorlopige gewogen gemiddelde dumpingmarges, uitgedrukt als percentage van de cif-prijs, grens Unie, vóór inklaring: Onderneming Voorlopige dumpingmarge Formosa Ha Tinh Steel Corporation 12,1  % Hoa Phat Dung Quat Steel Joint Company 0  % (159) Voor alle andere producenten-exporteurs in Vietnam heeft de Commissie de dumpingmarge overeenkomstig artikel 18 van de basisverordening aan de hand van de beschikbare gegevens vastgesteld. Hiertoe heeft de Commissie de mate van medewerking van de producenten-exporteurs bepaald. De mate van medewerking komt overeen met de omvang van de uitvoer naar de Unie van de meewerkende producenten-exporteurs, uitgedrukt als percentage van de totale invoer uit het betrokken land in de Unie tijdens het onderzoektijdvak, zoals vastgesteld op basis van de klacht en de door de Vietnamese overheid verstrekte informatie. (160) De mate van medewerking is in dit geval hoog, aangezien de uitvoer van de meewerkende producenten-exporteurs goed was voor bijna 100 % van de totale invoer tijdens het onderzoektijdvak. Op basis hiervan heeft de Commissie besloten de dumpingmarge van alle andere invoer vast te stellen op het niveau van Formosa. (161) De voorlopige dumpingmarges, uitgedrukt als percentage van de cif-prijs, grens Unie, vóór inklaring, zijn als volgt: Onderneming Voorlopige dumpingmarge Formosa Ha Tinh Steel Corporation 12,1  % Hoa Phat Dung Quat Steel Joint Company 0  % Alle overige invoer van oorsprong uit Vietnam 12,1  % 4. SCHADE 4.1. Omschrijving van de bedrijfstak van de Unie en de productie in de Unie (162) In de Unie hebben 15 ondernemingen in het kader van de beoordeling van de representativiteit productie- en verkoopgegevens verstrekt en aangegeven dat zij tijdens het onderzoektijdvak het soortgelijk product vervaardigden. Op basis van de beschikbare informatie uit de klacht vertegenwoordigen deze 15 ondernemingen ongeveer 86 % van de productie van het soortgelijke product in de Unie. (163) Naast deze 15 ondernemingen waren er nog zeven andere ondernemingen die in het onderzoektijdvak het soortgelijke product produceerden. (164) De totale productie in de Unie tijdens het onderzoektijdvak werd vastgesteld op ongeveer 59,1 miljoen ton. De Commissie bepaalde dit cijfer op basis van alle beschikbare informatie over de bedrijfstak van de Unie, zoals informatie afkomstig van de klager en van alle de Commissie bekende producenten in de Unie. (165) Zoals vermeld in overweging 28 zijn in de steekproef drie producenten in de Unie opgenomen die samen ongeveer 34 % van de totale productie van het soortgelijke product in de Unie en ongeveer 35 % van de totale verkoophoeveelheid van de EU vertegenwoordigen. (166) De producenten in de Unie die samen de totale productie in de Unie voor hun rekening nemen, vormen de bedrijfstak van de Unie in de zin van artikel 4, lid 1, van de basisverordening en worden de “bedrijfstak van de Unie” genoemd. (167) Het bedrijfsmodel van de producenten in de Unie en hun mate van verticale integratie verschillen. Niettemin kan de bedrijfstak van de Unie over het geheel genomen worden gekarakteriseerd als een bedrijfstak met een hoge mate van verticale integratie, aangezien de producenten in de Unie tegelijkertijd leveranciers van het soortgelijke product aan importeurs en gebruikers bleken te zijn en zelf concurrenten van dezelfde onafhankelijke importeurs, gebruikers en staalservicebedrijven, zoals vermeld in overweging 302. 4.2. Verbruik in de Unie (168) Zoals vermeld in overweging 46 wordt het onderzochte product ingedeeld onder een aantal GN-codes, waaronder bepaalde ex-codes. Om het verbruik in de Unie niet te onderschatten, en gezien het kennelijk marginale effect van dergelijke codes op het totale verbruik, is de invoer van producten met een GN-ex-code volledig meegeteld bij de berekening van het verbruik in de Unie. (169) Aangezien de bedrijfstak van de Unie grotendeels verticaal geïntegreerd is en het onderzochte product beschouwd wordt als een basismateriaal voor de productie van verschillende downstreamproducten met een toegevoegde waarde, zoals koudgewalste producten, thermisch verzinkte rollen, warmgewalste staalplaten, banden en op maat gesneden of beklede warmgewalste platen, werden het interne verbruik en het verbruik op de vrije markt afzonderlijk geanalyseerd. (170) Het onderscheid tussen de markt voor intern gebruik en de vrije markt is relevant voor de schadeanalyse, omdat de voor intern gebruik bestemde producten niet rechtstreeks concurreren met de invoer en aan de verrekenprijzen binnen de groepen een uiteenlopend prijsbeleid ten grondslag ligt. De productie voor de vrije markt concurreert daarentegen rechtstreeks met het ingevoerde onderzochte product, en de prijzen zijn vrijemarktprijzen. (171) Om een zo volledig mogelijk beeld van de bedrijfstak van de Unie te verkrijgen, verzamelde de Commissie gegevens over de volledige activiteit inzake het soortgelijk product en bepaalde zij of de productie voor intern verbruik dan wel voor de vrije markt bestemd was. 4.2.1. Intern verbruik in de Unie (ton) (172) De Commissie stelde het interne verbruik in de Unie vast op basis van het interne verbruik en de interne verkopen op de markt van de Unie van alle haar bekende producenten in de Unie. Het aldus vastgestelde interne verbruik in de Unie heeft zich als volgt ontwikkeld: Tabel 3 Intern verbruik in de Unie (ton) 2021 2022 2023 Onderzoektijdvak Intern verbruik 39 224 645 33 094 190 33 000 256 33 143 141 Index (2021 = 100) 100 84 84 84 Bron: Antwoord van Eurofer op de vragenlijst. (173) Er werd vastgesteld dat 56,1 % van de productie van WPP in de Unie bestemd is voor de markt voor intern gebruik, terwijl de overige 43,9 % op de vrije markt wordt verkocht. (174) Tijdens de beoordelingsperiode daalde het interne verbruik op de markt van de Unie met ongeveer 16 %. Deze daling is voornamelijk te wijten aan een daling van de vraag in de markten voor intern gebruik, waaronder productieonderdelen voor bijvoorbeeld de automobiel- en bouwsector. (175) Eén producent-exporteur voerde aan dat rekening moet worden gehouden met het aandeel van het interne verbruik (d.w.z. interne overdrachten voor verdere verwerking van het onderzochte product zonder facturering en zonder op de vrije markt te komen, en “verkoop voor intern gebruik” via transacties die niet marktconform plaatsvinden met verbonden ondernemingen voor verdere verwerking) in de totale productie van warmgewalste platte staalproducten. Volgens deze producent-exporteur zou dit grote gevolgen hebben voor de uiteindelijke vaststelling van de schade, met name omdat er een andere methode wordt toegepast op de werkgelegenheidstrends of de winstmarges. (176) Eén gebruiker voerde aan dat verschillende producenten van warmgewalste platte staalproducten in de Unie verticaal geïntegreerd zijn en dat hun interne gebruik en de verkoop van het soortgelijke product ongeveer 50 % van de totale productie uitmaken, zodat het aandeel van de producenten in de Unie in het (vrije) verbruik in de EU in feite meer dan 70 % bedraagt. (177) De Commissie heeft de kwestie van het “interne gebruik” en de “verkoop voor intern gebruik”, die voor dit onderzoek zeer relevant is, grondig onderzocht. Bij de beoordeling van de schade heeft zij de verkoop op de open markt en de verkoop voor intern gebruik afzonderlijk in ogenschouw genomen. (178) De Commissie merkt op dat sommige producenten in de Unie weliswaar verbonden ondernemingen hebben die het soortgelijke product verhandelen of verwerken, maar dat ook hun verkoop aan deze verbonden entiteiten marktconform gebeurt en dat deze verbonden entiteiten mogen kopen van alle leveranciers, met inbegrip van die uit de betrokken landen en niet alleen van verbonden producenten van primair staal, en dat al deze aankopen tegen marktprijs plaatsvinden. Derhalve werd niet alle verkoop tussen verbonden partijen beschouwd als verkoop voor intern gebruik en opgenomen in het volume of de waarde daarvan. 4.2.2. Verbruik op de vrije markt in de Unie (ton) (179) De Commissie heeft het verbruik op de vrije markt in de Unie vastgesteld op basis van a) de verkoop op de markt van de Unie van alle haar bekende producenten in de Unie en b) de invoer in de Unie uit alle derde landen volgens Eurostat ( 8 ) ; zij heeft daarbij tevens rekening gehouden met de gegevens die zijn overgelegd door de meewerkende producenten-exporteurs in de betrokken landen. Het aldus vastgestelde verbruik op de vrije markt van de Unie heeft zich als volgt ontwikkeld: Tabel 4 Verbruik op de vrije markt in de Unie (ton) 2021 2022 2023 Onderzoektijdvak Verbruik op de vrije markt [33 097 951 - 39 993 358 ] [28 245 156 - 34 452 883 ] [30 127 073 - 36 275 456 ] [31 192 346 - 37 690 752 ] Index (2021 = 100) 100 90 89 94 Bron: Antwoorden van Eurofer op de vragenlijst, in de steekproef opgenomen producenten in de Unie en Eurostat. (180) Volgens de door de bedrijfstak van de Unie verstrekte informatie is, tijdens de beoordelingsperiode, het verbruik op de vrije markt van de Unie in het onderzoektijdvak met ongeveer 6 % gedaald. 4.2.3. Totaal verbruik (181) Het totale verbruik — de som van het verbruik voor intern gebruik en het verbruik op de vrije markt — heeft zich tijdens de beoordelingsperiode als volgt ontwikkeld: Tabel 5 Totaal verbruik in de Unie (vrije markt en markt voor intern verbruik) (ton) 2021 2022 2023 Onderzoektijdvak Totaal verbruik in de Unie [75 785 251 - 91 095 403 ] [60 606 914 - 73 927 115 ] [62 726 141 - 75 931 644 ] [62 426 794 - 75 709 091 ] Index (2021=100) 100 87 86 87 Bron: Antwoorden van Eurofer op de vragenlijst, in de steekproef opgenomen producenten in de Unie. (182) De bovenstaande tabel laat zien dat het totale verbruik in 2022 met 13 % is gedaald ten opzichte van 2021. Het interne verbruik vertegenwoordigde bijna 56,1 % van het totale verbruik in het onderzoektijdvak. 4.3. Invoer uit de betrokken landen 4.3.1. Cumulatieve beoordeling van de gevolgen van de invoer uit de betrokken landen en omvang en prijzen van de invoer uit de betrokken landen (183) Na de inleiding van de procedure betwistten drie producenten-exporteurs uit Egypte en Japan, alsmede gebruikers, met de volgende argumenten het oorspronkelijke besluit van de Commissie om de invoer uit de vier betrokken landen cumulatief te beoordelen: a) De uitvoer uit Egypte was te verwaarlozen en volgde een ander patroon dan de invoer in de EU. Deze uitvoer bleef tijdens de beoordelingsperiode stabiel en steeg met slechts 5 % tijdens de beoordelingsperiode in vergelijking met de gecombineerde invoer van warmgewalste platte staalproducten uit de betrokken landen. Zoals vermeld in overweging 6, voerden de Egyptische producenten bovendien aan dat hun productiecapaciteit zeer laag was in vergelijking met die van andere uitvoerende landen, waaronder de betrokken landen, en dat zij hun maximale productiecapaciteit reeds hadden bereikt. b) De in Japan vervaardigde en naar de EU uitgevoerde warmgewalste platte staalproducten waren door hun hoge kwaliteit duidelijk te onderscheiden van de in de andere betrokken landen vervaardigde producten en van het soortgelijke product uit de Unie, en waren niet onderworpen aan dezelfde, of zelfs maar vergelijkbare, distributie-/verkoopvoorwaarden. c) De totale productiecapaciteit in Japan ging in dalende lijn en was lager dan de totale productiecapaciteit in de EU. Bovendien volgde de Japanse uitvoer van warmgewalste platte staalproducten naar de EU niet dezelfde trend als de cumulatieve uitvoer. (184) Op basis van het bovenstaande voerden deze belanghebbenden aan dat de uitvoer uit Egypte en Japan niet voldeed aan de cumulatieve voorwaarden van artikel 3, lid 4, van de basisverordening. (185) De Commissie heeft onderzocht of de invoer van het betrokken product van oorsprong uit de betrokken landen overeenkomstig artikel 3, lid 4, van de basisverordening cumulatief moest worden beoordeeld. (186) Volgens die bepaling wordt de invoer uit meer dan één land uitsluitend cumulatief beoordeeld indien wordt vastgesteld dat: a) de dumpingmarge voor het uit elk land ingevoerde product meer dan minimaal is in de zin van artikel 9, lid 3, en dat de uit elk land ingevoerde hoeveelheid niet te verwaarlozen is, en b) een cumulatieve beoordeling van de gevolgen van de invoer gezien de concurrentieverhoudingen tussen de ingevoerde producten en het soortgelijke product uit de Unie, opportuun is. (187) De Commissie verwierp de argumenten van de drie producenten-exporteurs op de volgende gronden: a) In artikel 3, lid 4, van de basisverordening is sprake van verwaarloosbaarheid, maar wordt geen drempel vastgesteld. Hoewel deze drempels niet door middel van verwijzing in artikel 3, lid 4, zijn opgenomen, kan artikel 5, lid 7, van de basisverordening als leidraad dienen voor het bepalen van verwaarloosbare invoervolumes, in een analyse per geval op grond van artikel 3, lid 4. In dit specifieke geval vertegenwoordigde de invoer van het onderzochte product van oorsprong uit de betrokken landen afzonderlijk ten minste 2,5 % van het marktaandeel in het onderzoektijdvak en meer dan 8 % wanneer die in het onderzoek gezamenlijk wordt beschouwd, zoals vermeld in tabel 6. Daarom concludeerde de Commissie dat die invoer niet verwaarloosbaar was in de zin van artikel 3, lid 4, van de basisverordening. b) De indiener van het verzoek heeft geen bewijsmateriaal voorgelegd waaruit blijkt dat deze producten verschillende fysieke kenmerken hebben of dat ze niet onderling verwisselbaar zijn. De verschillen tussen de betrokken landen kwamen voort uit verschillen in productieprocessen tussen de producenten in de betrokken landen, niet uit de kwaliteit van de producten. Uit het onderzoek bleek ook dat de gebruikers aanzienlijke hoeveelheden van het onderzochte product van dezelfde staalkwaliteit in meerdere betrokken landen aankochten. De kwaliteit van de invoer uit Japan was ook vergelijkbaar met die van sommige EU-producenten. c) De dumpingmarge die werd vastgesteld ten aanzien van de invoer uit Egypte, Japan en Vietnam lag boven de de-minimisdrempel die in artikel 9, lid 3, van de basisverordening is vastgelegd. De invoer uit elk van de betrokken landen was niet te verwaarlozen in de zin van artikel 5, lid 7, van de basisverordening. De marktaandelen in het onderzoektijdvak bedroegen respectievelijk [2,2-2,7] %, [1,7-2,3] % en [1,1-1,4] %. De omvang van de invoer uit Egypte, Japan en Vietnam werd niet verwaarloosbaar geacht in de zin van artikel 3, lid 4, van de basisverordening. Egypte, Japan en Vietnam hadden in het onderzoektijdvak een totaal marktaandeel van [8,0-8,5] %. d) De Commissie merkte ook op dat de basisverordening niet voorziet in voorwaarden in verband met de productiecapaciteit of de bezettingsgraad. (188) De Commissie concludeerde derhalve dat voor de twee betrokken landen aan alle criteria van artikel 3, lid 4, was voldaan en bevestigde voorlopig dat Egypte, Japan en Vietnam voor de vaststelling van de schade cumulatief moesten worden onderzocht. 4.3.2. Omvang en marktaandeel van de invoer uit de betrokken landen (189) De Commissie heeft de omvang van de invoer vastgesteld aan de hand van de gegevens van Eurostat en, in het geval van Vietnam, aan de hand van de omvang van de uitvoer die de producenten-exporteurs hebben opgegeven (zie tabel 6). Het marktaandeel werd vastgesteld door vergelijking van de omvang van de invoer met het verbruik op de vrije markt van de Unie zoals vermeld in tabel 4. (190) De invoer in de Unie uit de betrokken landen heeft zich als volgt ontwikkeld: Tabel 6 Volume (ton) en marktaandeel van de invoer 2021 2022 2023 Onderzoektijdvak EGYPTE Omvang van de invoer uit Egypte [757 029 -914 743 ] [508 554 -614 503 ] [738 891 -888 162 ] [741 336 -906 077 ] Marktaandeel van Egypte [2,2 -2,7 ] % [1,3 -1,8 ] % [2,0 -2,5 ] % [2,3 -2,8 ] % JAPAN Omvang van de invoer uit Japan 592 624 1 049 208 1 072 332 1 080 049 Marktaandeel van Japan [1,7 -2,3 ] % [3,2 -3,7 ] % [3,0 -3,5 ] % [2,9 -3,4 ] % VIETNAM Omvang van de invoer uit Vietnam (exclusief Hoa Phat) [376 064 -452 812 ] [391 091 -475 197 ] [791 275 -956 124 ] [791 008 -957 536 ] Marktaandeel van Vietnam (exclusief Hoa Phat) [1,1 -1,4 ] % [1,3 -1,6 ] % [2,5 -3,1 ] % [2,4 -2,9 ] % BETROKKEN LANDEN Omvang van de invoer uit de betrokken landen [1 676 689 -2 029 676 ] [1 801 528 -2 219 425 ] [2 457 927 -2 988 514 ] [2 654 306 -3 201 585 ] Marktaandeel van de betrokken landen [4,9 -5,4 ] % [6,0 -6,5 ] % [8,4 -8,9 ] % [8,0 -8,5 ] % Index (2021 = 100) 100 119 159 156 Bron: Eurostat en geverifieerde antwoorden op de vragenlijst van Formosa en Hoa Phat. Het marktaandeel werd vastgesteld door vergelijking van de omvang van de invoer met het verbruik op de vrije markt van de Unie zoals vermeld in tabel 2. (191) Uit bovenstaande tabel blijkt dat de invoer uit de betrokken landen in absolute cijfers tijdens de beoordelingsperiode is gestegen. Tegelijkertijd is tijdens de beoordelingsperiode het totale marktaandeel van hun invoer in de Unie met bijna 3 procentpunten gestegen (van [4,9-5,4] % in 2021 tot [8,0-8,5] %, oftewel een stijging met 56 %). 4.3.3. Prijzen van de invoer uit de betrokken landen en prijsonderbieding (192) De Commissie heeft de prijzen van de invoer vastgesteld op basis van gegevens van Eurostat. (193) De gewogen gemiddelde prijzen van de invoer in de Unie uit de betrokken landen hebben zich als volgt ontwikkeld: Tabel 7 Invoerprijzen (EUR/ton) 2021 2022 2023 Onderzoektijdvak EGYPTE Gemiddelde prijs van de invoer met dumping uit Egypte 826 916 706 696 Index (2021 = 100) 100 111 85 84 JAPAN Gemiddelde prijs van de invoer met dumping uit Japan 854 891 688 678 Index (2021 = 100) 100 104 81 79 VIETNAM Gemiddelde prijs van de invoer met dumping uit Vietnam (exclusief Hoa Phat) [785 -943 ] [727 -885 ] [644 -776 ] [622 -754 ] Index (2021 = 100) 100 100 84 83 BETROKKEN LANDEN Gemiddelde prijs van de invoer met dumping uit de betrokken landen [819 -985 ] [798 -973 ] [630 -763 ] [645 -780 ] Index (2021 = 100) 100 106 83 82 Bron: Eurostat. (194) De Commissie heeft de prijsonderbieding in het onderzoektijdvak beoordeeld aan de hand van een vergelijking van: de gewogen gemiddelde verkoopprijs per productsoort van de drie producenten in de Unie die in rekening werd gebracht aan niet-verbonden afnemers op de vrije markt van de Unie, gecorrigeerd tot het niveau af fabriek, en de overeenkomstige gewogen gemiddelde cif-prijzen, grens Unie, per productsoort van de invoer van de onderzochte meewerkende producenten van de betrokken landen die in rekening werd gebracht aan de eerste niet-verbonden afnemer op de markt van de Unie, op cif-basis, met de nodige correcties voor kosten na invoer. (195) De prijzen werden vergeleken per productsoort voor transacties in hetzelfde handelsstadium, zo nodig na correctie, en met aftrek van kortingen en rabatten. Het resultaat van de vergelijking werd uitgedrukt als een percentage van de theoretische omzet in het onderzoektijdvak van de in de steekproef opgenomen producenten in de Unie. (196) Op basis van het bovenstaande is geconstateerd dat de invoer met dumping van de meeste in de steekproef betrokken producenten-exporteurs de prijzen van de bedrijfstak van de Unie onderbood in de orde van grootte van –0,0 % tot 10,1 %, zoals te zien is in onderstaande tabel. Tabel 8 Prijsonderbiedingsmarges Land Onderneming Prijsonderbiedingsmarges EGYPTE EFS&EZDK-groep 0  % JAPAN Nippon Steel Corporation 10,1  % Tokyo Steel Co. Ltd 10,4  % VIETNAM Formosa Ha Tinh Steel Corporation 3,3  % (197) Het grootste deel van het betrokken product is zeer prijsgevoelig en de concurrentie is grotendeels gebaseerd op de prijs. Bovendien zijn de prijzen op de markt bekend via verschillende gespecialiseerde websites. Uit het onderzoek bleek dat slechts een deel van de bestellingen gebaseerd is op contracten met een vaste looptijd, waarbij klanten altijd de mogelijkheid hebben om van leverancier te wisselen in een vrij volatiele markt. In een dergelijke context worden de prijsonderbiedingsmarges, behalve voor Egypte, als aanzienlijk beschouwd. Uit het onderzoek bleek ook dat de prijzen van de bedrijfstak van de Unie werden gedrukt door de laaggeprijsde invoer van oorsprong uit Egypte, die vergelijkbare trends en handelspatronen volgde. 4.4. Economische situatie van de bedrijfstak van de Unie 4.4.1. Algemene opmerkingen (198) Overeenkomstig artikel 3, lid 5, van de basisverordening omvatte het onderzoek naar de gevolgen van de invoer met dumping voor de bedrijfstak van de Unie een evaluatie van alle economische indicatoren die van invloed waren op de situatie van de bedrijfstak van de Unie tijdens de beoordelingsperiode. (199) Zoals in overweging 28 is vermeld, is voor de vaststelling van mogelijke door de bedrijfstak van de Unie geleden schade gebruikgemaakt van een steekproef. (200) Voor de schadevaststelling maakte de Commissie onderscheid tussen macro-economische en micro-economische schade-indicatoren. De macro-economische indicatoren werden beoordeeld op het niveau van de gehele bedrijfstak van de Unie. De beoordeling werd gebaseerd op de door de klager verstrekte informatie, die werd getoetst aan de door producenten in de Unie verstrekte gegevens en aan de beschikbare officiële statistische informatie (Eurostat) en, wat Vietnam betreft, de gegevens van de producenten-exporteurs. De analyse van micro-economische indicatoren werd uitgevoerd op het niveau van de in de steekproef opgenomen producenten in de Unie. Dat gebeurde op basis van naar behoren gecontroleerde informatie van die producenten. De gegevens hadden betrekking op de in de steekproef opgenomen producenten in de Unie. Beide gegevensreeksen bleken representatief te zijn voor de economische situatie van de bedrijfstak van de Unie. a) De macro-economische indicatoren zijn: productie, productiecapaciteit, bezettingsgraad, verkoopvolume, marktaandeel, groei, werkgelegenheid, productiviteit, hoogte van de dumpingmarge en herstel van eerdere dumping. b) De micro-economische indicatoren zijn: gemiddelde eenheidsprijzen, kosten per eenheid, loonkosten, voorraden, winstgevendheid, kasstroom, investeringen, rendement van investeringen en vermogen om kapitaal aan te trekken. (201) Om een zo volledig mogelijk beeld van de bedrijfstak van de Unie te verkrijgen, verzamelde de Commissie gegevens over de volledige productie van het soortgelijke onderzochte product en bepaalde zij of de productie voor intern gebruik dan wel voor de vrije markt bestemd was. Voor sommige schade-indicatoren met betrekking tot de bedrijfstak van de Unie heeft de Commissie de gegevens betreffende de vrije markt en de markt voor intern gebruik afzonderlijk geanalyseerd en een vergelijkende analyse gemaakt. (202) Deze factoren zijn, aan de ene kant: verkoop, marktaandeel, eenheidsprijzen, kosten per eenheid, winstgevendheid en kasstroom. Andere economische indicatoren konden echter slechts zinvol worden onderzocht door aan de gehele activiteit, waaronder het interne gebruik van de bedrijfstak van de Unie, te refereren. (203) Deze factoren zijn: productie, capaciteit, bezettingsgraad, investeringen, rendement van investeringen, werkgelegenheid, productiviteit, voorraden en loonkosten. De Commissie kan voor deze factoren alleen een zinvolle beoordeling uitvoeren wanneer zij de volledige activiteit van de bedrijfstak van de Unie in ogenschouw neemt. Deze analyse is in overeenstemming met de rechtspraak van de rechterlijke instanties van de Unie en de WTO ( 9 ) . (204) Het consortium beweerde dat de bedrijfstak van de Unie van warmgewalste platte staalproducten al overmatig beschermd was door antidumping- en vrijwaringsmaatregelen. De afgelopen acht jaar zijn antidumping- en antisubsidiemaatregelen genomen ten aanzien van de invoer van het onderzochte product uit verschillende landen van uitvoer, zoals China, Rusland, Brazilië, Iran, Oekraïne en Turkije. De maatregelen tegen Oekraïne zijn in 2023 vervallen. Bovendien werd de vrijwaringsregeling onlangs gewijzigd door de vaststelling van een plafond van 15 % voor de invoer uit landen waarvoor tariefcontingenten gelden, zoals Vietnam, Egypte en Japan. (205) Er zij op gewezen dat antidumping- en vrijwaringsmaatregelen verschillende doelen nastreven. Antidumping- en antisubsidiemaatregelen zijn gericht op oneerlijke prijzen, terwijl vrijwaringsmaatregelen betrekking hebben op de omvang van de invoer (d.w.z. dreigende ernstige schade door snelle toename van de hoeveelheid ingevoerde producten). Bovendien heeft de Commissie deze argumenten met betrekking tot dubbele corrigerende maatregelen behandeld in de zogenoemde “verordening dubbele corrigerende maatregelen” ( 10 ) . De Commissie heeft reeds eerder soortgelijke argumenten over dubbele corrigerende maatregelen verworpen op grond van het feit dat de vrijwaringsverordeningen ervoor zorgen dat wanneer de invoer het volume van de rechtenvrije tariefcontingenten overschrijdt, alleen op die invoer het toepasselijke antidumping- en/of compenserende recht wordt geheven, zodat de gevolgen voor het handelsverkeer niet groter zijn dan wenselijk. 4.4.2. Macro-economische indicatoren 4.4.2.1.   Productie, productiecapaciteit en bezettingsgraad (206) De totale productie in de Unie, de productiecapaciteit en de bezettingsgraad hebben zich in de beoordelingsperiode als volgt ontwikkeld: Tabel 9 Productie, productiecapaciteit en bezettingsgraad 2021 2022 2023 Onderzoektijdvak Productievolume (ton) 70 393 719 60 844 987 59 352 805 59 119 252 Index (2021 = 100) 100 86 84 84 Productiecapaciteit (ton) 93 650 041 93 399 984 93 292 683 93 419 713 Index (2021 = 100) 100 100 100 100 Bezettingsgraad 75  % 65  % 64  % 63  % Index (2021 = 100) 100 87 85 84 Bron: Antwoord van Eurofer op de vragenlijst. (207) Tijdens de beoordelingsperiode daalde het productievolume van de bedrijfstak van de Unie met ongeveer 11,274 miljoen ton (–16 %) als gevolg van de gecombineerde daling van de verkoop op de vrije markt en de markt voor intern gebruik. (208) De gerapporteerde capaciteitscijfers hebben betrekking op de technische capaciteit, hetgeen inhoudt dat in de bedrijfstak als standaard beschouwde correcties voor opstarttijden, onderhoud, knelpunten en andere normale onderbrekingen in aanmerking zijn genomen. De productiecapaciteit bleef tijdens de beoordelingsperiode stabiel. (209) De bezettingsgraad daalde tijdens de beoordelingsperiode en lag tussen 63 % en 75 %, in lijn met de daling van het productievolume. 4.4.2.2.   Verkoopvolume en marktaandeel (210) De verkoophoeveelheden en het marktaandeel van de bedrijfstak van de Unie hebben zich in de beoordelingsperiode als volgt ontwikkeld: Tabel 10 Verkoopvolume en marktaandeel van de bedrijfstak van de Unie op de vrije markt 2021 2022 2023 Onderzoektijdvak Verkoopvolume op de vrije markt van de Unie (ton) 27 729 413 25 319 395 24 045 946 23 570 313 Index (2021 = 100) 100 91 87 85 Marktaandeel 72,2  % 73,6  % 70,8  % 70,2  % Index (2021 = 100) 100 102 98 97 Bron: Antwoord van Eurofer op de vragenlijst en Eurostat. (211) Het verkoopvolume van de bedrijfstak van de Unie op de vrije markt van de Unie (exclusief verkoop voor intern gebruik) nam tijdens de beoordelingsperiode met 15 % af van 27 729 miljoen tot 23 570 miljoen ton. (212) Tijdens de beoordelingsperiode kromp het marktaandeel van de bedrijfstak van de Unie qua verbruik in de Unie met 2 procentpunten, namelijk van 72,2 % tot 70,2 %. De afname van het verkoopvolume op de vrije markt van de Unie en het verlies van marktaandeel van de bedrijfstak van de Unie bedroegen aanzienlijk meer dan de daling van het verbruik op de vrije markt van de Unie, hetgeen een indicator is voor de verslechtering van de concurrentiepositie van de staalproducenten in de Unie. (213) Wat de markt in de Unie voor intern verbruik betreft, hebben het volume van het interne verbruik en het marktaandeel zich tijdens de beoordelingsperiode als volgt ontwikkeld: Tabel 11 Volume van het interne verbruik op de markt van de Unie en marktaandeel 2021 2022 2023 Onderzoektijdvak Volume van het interne verbruik op de markt van de Unie (ton) 39 224 645 33 094 190 33 000 256 33 143 141 Index (2021 = 100) 100 84 84 84 Totale productie van de bedrijfstak van de Unie (ton) 70 393 719 60 844 987 59 352 805 59 119 252 Index (2021 = 100) 100 86 84 84 % van het volume van het interne verbruik ten opzichte van de totale productie 55,7  % 54,4  % 55,6  % 56,1  % Bron: Antwoord van Eurofer op de vragenlijst. (214) Het volume van het interne verbruik van de bedrijfstak van de Unie (de som van de interne overdrachten en de verkoop voor intern gebruik op de markt van de Unie) op de markt van de Unie daalde tijdens de beoordelingsperiode in absolute cijfers met meer dan 16 %, van 39 224 miljoen ton tot 33 143 miljoen ton. (215) Het aandeel van het interne verbruik (uitgedrukt als percentage van de totale productie) van de bedrijfstak van de Unie bleef tijdens de beoordelingsperiode stabiel en lag tussen 55,7 % en 56,1 %. 4.4.2.3.   Werkgelegenheid en productiviteit (216) De werkgelegenheid werd berekend op basis van alleen de werknemers die rechtstreeks werken voor het soortgelijk product in de verschillende primaire staalfabrieken van de producenten in de Unie. Deze methode leverde nauwkeurige gegevens op. (217) De werkgelegenheid en de productiviteit hebben zich in de beoordelingsperiode als volgt ontwikkeld: Tabel 12 Werkgelegenheid en productiviteit 2021 2022 2023 Onderzoektijdvak Aantal werknemers 42 145 40 632 36 856 38 047 Index (2021 = 100) 100 96 87 90 Productiviteit (ton/werknemer) 1 670,2 1 497,4 1 610,3 1 553,8 Index (2021 = 100) 100 90 96 93 Bron: Antwoord van Eurofer op de vragenlijst. (218) De werkgelegenheid in de bedrijfstak van de Unie is in de beoordelingsperiode gedaald om de productiekosten te verlagen en de efficiëntie te vergroten, gezien de toenemende concurrentie van de invoer uit de betrokken landen en van andere invoer op de markt. Dit leidde tot een vermindering van het aantal werknemers met 9,7 % tijdens de beoordelingsperiode, zonder rekening te houden met de indirecte werkgelegenheid. Als gevolg hiervan en in het licht van het dalende productievolume (–16,0 %) in de beoordelingsperiode is de productiviteit van de werknemers in de bedrijfstak van de Unie, uitgedrukt in productie per werknemer per jaar, minder gedaald (–7,0 %) dan de daling van de werkelijke productie. Dit toont aan dat de bedrijfstak van de Unie bereid was zich aan de veranderende marktomstandigheden aan te passen om concurrerend te blijven. 4.4.2.4.   Hoogte van de dumpingmarge en herstel van eerdere dumping (219) Behalve voor één Vietnamese producent-exporteur lagen alle dumpingmarges aanzienlijk boven het de-minimisniveau. De gevolgen van de hoogte van de werkelijke dumpingmarges voor de bedrijfstak van de Unie waren niet verwaarloosbaar, gezien de omvang en prijs van de invoer uit de betrokken landen. 4.4.2.5.   Groei (220) Het verbruik in de Unie (op de vrije markt) nam tijdens de beoordelingsperiode af met 6 %, terwijl het verkoopvolume van de bedrijfstak van de Unie op de markt van de Unie met 15 % zelfs sterker daalde. De bedrijfstak van de Unie heeft dus marktaandeel verloren, in tegenstelling tot de invoer uit de betrokken landen, die in de beoordelingsperiode aan marktaandeel won. 4.4.3. Micro-economische indicatoren 4.4.3.1.   Prijzen en factoren die prijzen beïnvloeden (221) De gewogen gemiddelde verkoopprijzen per eenheid van de producenten in de Unie voor niet-verbonden afnemers in de Unie hebben zich in de beoordelingsperiode als volgt ontwikkeld: Tabel 13 Verkoopprijzen op de vrije markt in de Unie 2021 2022 2023 Onderzoektijdvak Gemiddelde verkoopprijs per eenheid in de Unie op de totale markt (EUR/ton) 759 990 778 769 Index (2021 = 100) 100 130 102 101 Productiekosten per eenheid (EUR/ton) 687 886 839 814 Index (2021 = 100) 100 129 122 118 Bron: Antwoord van de in de steekproef opgenomen producenten in de Unie op de vragenlijst. (222) Bovenstaande tabel toont de ontwikkeling van de verkoopprijs per eenheid op de vrije markt van de Unie in vergelijking met de overeenkomstige productiekosten per eenheid. De gemiddelde verkoopprijzen waren in 2021 en 2022 eerst hoger dan de gemiddelde productiekosten per eenheid. De situatie veranderde in 2023 en het onderzoektijdvak, toen de productiekosten per eenheid hoger werden dan de gemiddelde verkoopprijzen. (223) De buitengewone situatie van een van de in de steekproef opgenomen producenten, wiens productie tijdens het onderzoektijdvak aanzienlijk daalde omdat een van zijn ovens langer dan oorspronkelijk gepland in onderhoud was, wordt toegelicht in de overwegingen 254, 255 en 256. De extra kosten die deze situatie meebracht, werden niet meegenomen bij de bepaling van de ontwikkeling van de productiekosten. (224) De COVID-19-crisis heeft de vraag op de markt en de prijzen in mindere mate beïnvloed in 2021 en 2022, vergeleken met 2023 en het onderzoektijdvak, die een negatieve trend vertoonden die werd geïllustreerd door een scherpe daling van de prijzen als gevolg van een daling van de vraag naar staal. (225) Ondanks de inspanningen van de bedrijfstak van de Unie om de kosten te verlagen (zie overweging 218), bleven de productiekosten in 2023 en het onderzoektijdvak aanzienlijk hoger dan de dalende verkoopprijzen. Om het verlies van marktaandeel te beperken, volgden de producenten in de Unie de neerwaartse prijsspiraal en verlaagden zij hun verkoopprijzen aanzienlijk, met name in 2023 en het onderzoektijdvak. Omdat het onderzochte product een basisproduct is, moesten producenten in de Unie de dalende prijsspiraal volgen. (226) Bij de in de steekproef opgenomen producenten werden bepaalde warmgewalste platte producten van ijzer, van niet-gelegeerd staal of van ander gelegeerd staal voor intern gebruik overgedragen of tegen verrekenprijzen geleverd voor verdere verwerking, waarbij uiteenlopende prijsstellings- en kostenstrategieën (kostprijs en/of kostprijs plus) werden gevolgd die niet konden worden geacht de voorwaarden van een vrije markt te weerspiegelen. Daarom kan geen zinvolle conclusie worden getrokken uit de prijzen bij verkoop voor intern gebruik of uit de ontwikkeling van de kosten. Wanneer de verkoop tussen verbonden partijen op marktconforme wijze plaatsvond, zoals beschreven in overweging 177, werd hiermee rekening gehouden bij de berekening van de gemiddelde verkoopprijs per eenheid op de vrije markt van de Unie die in tabel 13 wordt vermeld. 4.4.3.2.   Loonkosten (227) De gemiddelde loonkosten van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 14 Gemiddelde loonkosten per werknemer 2021 2022 2023 Onderzoektijdvak Gemiddelde loonkosten per werknemer (EUR) 82 734 77 979 92 410 86 923 Index (2021 = 100) 100 94 112 105 Bron: Antwoord van de in de steekproef opgenomen producenten in de Unie op de vragenlijst. (228) Tijdens de beoordelingsperiode steeg het gemiddelde loon per werknemer met 5 %, voornamelijk als gevolg van externe factoren zoals de hoge inflatie. De stijging in 2023 was te wijten aan de ontslagvergoedingen die geboekt moesten worden na de inkrimping van het personeelsbestand. 4.4.3.3.   Voorraden (229) De voorraden van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 15 Voorraden 2021 2022 2023 Onderzoektijdvak Eindvoorraden (ton) 537 978 591 841 645 521 669 764 Index 100 110 120 124 Eindvoorraden als percentage van de productie 3,8  % 4,7  % 5,2  % 5,4  % Index (2021 = 100) 100 124 136 141 Bron: Antwoord van de in de steekproef opgenomen producenten in de Unie op de vragenlijst. (230) Het niveau van de voorraden steeg tijdens de beoordelingsperiode en volgde een trend die tegengesteld was aan die van het productievolume. Hoewel dergelijke voorraden in absolute termen een grote hoeveelheid financiële middelen vertegenwoordigen, bleven ze op een redelijk niveau wanneer ze worden uitgedrukt als percentage van het productievolume. 4.4.3.4.   Winstgevendheid, kasstroom, investeringen, rendement van investeringen en vermogen om kapitaal aan te trekken (231) De winstgevendheid, de kasstroom, de investeringen en het rendement van de investeringen van de in de steekproef opgenomen producenten in de Unie hebben zich in de beoordelingsperiode als volgt ontwikkeld: Tabel 16 Winstgevendheid, kasstroom, investeringen en rendement van investeringen 2021 2022 2023 Onderzoektijdvak Winstgevendheid van de verkoop in de Unie op de vrije markt (% van omzet) 12,4  % 14,1  % –5,1  % –3,0  % Index (2021 = 100) 100 113 –41 –24 Kasstroom (EUR) 763 849 964 860 448 884 – 313 097 226 – 307 289 972 Index (2021 = 100) 100 113 –41 –40 Investeringen (EUR) 374 726 305 351 764 473 558 256 760 527 217 213 Index (2021 = 100) 100 94 149 141 Rendement van investeringen 39,2  % 40,2  % –19,4  % –18,4  % Index (2021 = 100) 100 102 –49 –47 Bron: Antwoord van de in de steekproef opgenomen producenten in de Unie op de vragenlijst. (232) De Commissie heeft de winstgevendheid van de in de steekproef opgenomen producenten in de Unie vastgesteld door de nettowinst vóór belastingen van de verkoop van het soortgelijke product aan niet-verbonden afnemers in de Unie uit te drukken als percentage van de aldus gerealiseerde omzet. In 2021 en 2022 kon de bedrijfstak van de Unie in de nasleep van de COVID-19-crisis enige winst behalen. In de tweede helft van het onderzoektijdvak ontwikkelde de winstgevendheid zich echter negatief. In 2023 en in het onderzoektijdvak werden verliezen geleden. (233) Zoals in tabel 13 te zien is, daalde de verkoopprijs per eenheid sterk nadat de verkoopprijzen in 2022 aanzienlijk waren gestegen, om weer terug te keren naar het niveau van 2021. De productiekosten per eenheid volgden geen soortgelijke trend en bleven op een veel hoger niveau, wat leidde tot een verlies van –5,1 % in 2023 en –3,0 % tijdens het onderzoektijdvak. (234) Ondanks de verslechterende situatie bleef de bedrijfstak van de Unie aanzienlijk investeren. Die investeringen werden voornamelijk gedaan om bestaande apparatuur te vervangen, wat hoort bij de normale activiteiten van een bedrijf dat actief is in een kapitaalintensieve industrie, waar dergelijke investeringen nodig zijn. De bedrijfstak van de Unie heeft ook geïnvesteerd in de groene transitie, om zijn CO 2 -voetafdruk te verkleinen. (235) De nettokasstroom is het vermogen van de producenten in de Unie om hun activiteiten zelf te financieren. De trend in de nettokasstroom verslechterde aanzienlijk tijdens de beoordelingsperiode en daalde van positieve naar negatieve, onhoudbare niveaus, als gevolg van de verslechterende winstgevendheid en het toegenomen voorraadniveau. (236) Het rendement van investeringen is de winst uitgedrukt als percentage van de nettoboekwaarde van de investeringen. Het rendement van investeringen verslechterde en bereikte een negatief niveau in 2023 en het onderzoektijdvak overeenkomstig de negatieve trend van de winstgevendheid. Het vermogen van de in de steekproef opgenomen producenten in de Unie om kapitaal aan te trekken werd beïnvloed door de verliezen die tijdens de beoordelingsperiode werden geleden, zoals blijkt uit de investeringen die moesten worden uitgesteld (zie overweging 277 betreffende niet uitgevoerde investeringen). 4.5. Conclusie inzake schade (237) De bedrijfstak van de Unie als geheel kon zijn productie- en verkoopvolumes niet handhaven en zijn bezettingsgraad niet verbeteren als gevolg van de daling van het interne en vrije verbruik. De productie- en verkoopvolumes zijn in feite sterker gedaald dan het verbruik op de markt van de Unie. Met het oog op de dalende productie nam de bedrijfstak van de Unie concrete maatregelen om de efficiëntie te verbeteren door de productiekosten (voornamelijk grondstoffen en arbeidskosten) strak in de hand te houden en door de productie per werknemer te verhogen toen de situatie van de bedrijfstak van de Unie begon te verslechteren. Toch stegen de productiekosten in de beoordelingsperiode met 18 % toen de verkoopprijs per eenheid stabiel bleef, met uitzondering van het jaar 2022. Bijgevolg is de winstgevendheid van de bedrijfstak van de Unie aanzienlijk verslechterd, van 12 % in 2021 en 2022, toen de bedrijfstak van de Unie profiteerde van het herstel van de economie na de COVID-19-crisis, naar een verliesgevende situatie in 2023 en het onderzoektijdvak. De in de steekproef opgenomen producenten in de Unie konden tijdens de hele beoordelingsperiode nog steeds investeringen doen, waaruit blijkt dat zij dynamisch zijn ondanks een verslechterende financiële situatie. (238) In het licht van het voorgaande luidt de conclusie in deze fase dat uit de bovenstaande gegevens blijkt dat de bedrijfstak van de Unie tijdens de beoordelingsperiode aanmerkelijke schade leed in de zin van artikel 3, lid 5, van de basisverordening. 5. OORZAKELIJK VERBAND (239) Overeenkomstig artikel 3, lid 6, van de basisverordening heeft de Commissie onderzocht of de bedrijfstak van de Unie door de invoer met dumping uit de betrokken landen aanmerkelijke schade heeft geleden. Overeenkomstig artikel 3, lid 7, van de basisverordening heeft de Commissie tevens onderzocht of de bedrijfstak van de Unie in dezelfde periode door andere bekende factoren schade had kunnen lijden. De Commissie heeft zich ervan verzekerd dat eventuele schade die werd veroorzaakt door andere factoren dan de invoer met dumping uit de betrokken landen, niet aan de invoer met dumping werd toegeschreven. Tot slot werd de omvang van de invoer uit India en van de Vietnamese exporteur Ha Tinh Steel Corporation, waarvoor geen dumping werd vastgesteld, niet in aanmerking genomen bij de analyse van het oorzakelijk verband tussen de invoer uit de betrokken landen en de bedrijfstak van de Unie, maar bij de analyse van andere mogelijke oorzaken van schade. (240) De door de Commissie in aanmerking genomen factoren waren: — de gevolgen van de invoer met dumping uit Egypte, Japan en Vietnam; — de lage bezettingsgraad; — de uitvoerprestaties van de producenten in de Unie; — de invoer uit andere derde landen dan de betrokken landen; — de invoer uit de betrokken landen door de bedrijfstak van de Unie; — de gevolgen van de situatie van een in de steekproef opgenomen producent in de Unie voor de schade; — de stijging van de kosten van de belangrijkste grondstoffen, de energiekosten en milieu-investeringen; — de verminderde vraag. 5.1. Gevolgen van de invoer met dumping uit Egypte, Japan en Vietnam (241) De verkoopprijzen van de producenten-exporteurs zijn tijdens de beoordelingsperiode aanzienlijk gedaald, van 828 EUR/ton in 2021 tot 679 EUR/ton in het onderzoektijdvak. Door tijdens de beoordelingsperiode hun verkoopprijs per eenheid voortdurend te verlagen, slaagden de producenten-exporteurs uit Egypte, Japan en Vietnam erin hun marktaandeel te verhogen van [4,9-5,4] % in 2021 tot [8,0-8,5] % in het onderzoektijdvak, zoals blijkt uit tabel 6. Ook was er een aanzienlijke toename van de omvang van de invoer uit de betrokken landen in 2023 ten opzichte van het voorgaande jaar: van [1 676 689-2 029 676] tot [2 654 306-3 201 585] ton in 2023. (242) De Commissie constateerde dat de toegenomen omvang en de scherpe daling van de prijzen van de invoer uit de betrokken landen tijdens de beoordelingsperiode de bedrijfstak van de Unie schade berokkende. Dit komt doordat de producenten in de Unie, geconfronteerd met de agressieve prijsstellingsstrategie van de producenten-exporteurs in de betrokken landen, geen andere keus hadden dan ook de prijzen te verlagen en hun producten met verlies te verkopen teneinde een bepaald niveau van verkoopvolume en marktaandeel te handhaven. Bovendien hebben de huidige maatregelen ten aanzien van de invoer van warmgewalste platte staalproducten uit met name China en Rusland de betrokken landen in staat gesteld om, terwijl ze hun verkoopprijs per eenheid tijdens de beoordelingsperiode verlaagden, hun eerder door de Chinese producenten-exporteurs ingenomen marktaandeel te vergroten. Dit had vervolgens negatieve gevolgen voor de winstgevendheid van de bedrijfstak, die tijdens het onderzoektijdvak het onhoudbare niveau van –3,0 % bereikte. Voorts merkte de Commissie op dat de sterke toename van de invoer uit de betrokken landen gepaard ging met dumpingprijzen die de prijzen van de bedrijfstak van de Unie onderboden of prijsverhogingen verhinderden, hetgeen samenviel met de aanzienlijke verslechtering van de situatie van de bedrijfstak van de Unie in 2023 en voortduurde in het onderzoektijdvak. 5.2. Lage bezettingsgraad (243) De Hoa Phat-groep voerde aan dat er geen oorzakelijk verband was tussen de schade en de invoer uit de betrokken landen, maar dat de bezettingsgraad van de bedrijfstak van de Unie aan het begin van de beoordelingsperiode al laag was, hoewel het marktaandeel van de betrokken landen [4,9-5,4] % bedroeg. (244) De bezettingsgraad van de productiecapaciteit was in 2021 veel hoger (75 %) dan in 2023 of het onderzoektijdvak, toen deze als gevolg van de toename van de invoer uit de betrokken landen en de daling van de vraag daalde tot minder dan 65 %. Of de bezettingsgraad van de bedrijfstak van de Unie in 2021 hoger zou zijn geweest indien er geen invoer uit de betrokken landen had plaatsgevonden, is niet relevant en betekent geenszins dat de invoer met dumping geen schade zou hebben veroorzaakt. Integendeel, het samenvallen in de tijd van de stijging van de invoer met dumping en de daling van de bezettingsgraad doet vermoeden dat de invoer met dumping de oorzaak was van de daling van de capaciteit. Dit argument is derhalve afgewezen. 5.3. Uitvoerprestaties van de producenten in de Unie (245) De uitvoer van de in de steekproef opgenomen producenten in de Unie heeft zich in de beoordelingsperiode als volgt ontwikkeld: Tabel 17 Verkoop voor uitvoer van de producenten in de Unie Totale uitvoer naar niet-verbonden afnemers 2021 2022 2023 Onderzoektijdvak Totale uitvoer (EUR) 650 898 419 633 788 344 473 973 825 477 671 676 Index (2021 = 100) 100 97 73 73 Totale uitvoer (ton) 736 702 659 023 577 824 590 812 Index (2021 = 100) 100 89 78 80 Gemiddelde prijs per eenheid (EUR/ton) 883 961 820 808 Index (2021 = 100) 100 109 93 92 Bron: Antwoord van de in de steekproef opgenomen producenten in de Unie op de vragenlijst. (246) De klager voerde aan dat zijn uitvoerprestaties niet de oorzaak konden zijn van de door de bedrijfstak van de Unie geleden schade. Uit het onderzoek bleek dat de uitvoer van de in de steekproef opgenomen producenten in de Unie in het onderzoektijdvak slechts ongeveer 15,4 % van hun totale verkoop op de vrije markt uitmaakte en een nog kleiner deel van de totale productie (4,7 %) in dezelfde periode. Ten tweede kromp de uitvoer van de bedrijfstak van de Unie naar niet-verbonden afnemers weliswaar aanzienlijk, maar volgde hij een vergelijkbaar patroon als het totale verbruik in de Unie, dat van 2022 tot 2023 met 11 % daalde, zoals blijkt uit overweging 179. Ten derde waren de uitvoerprijzen meestal hoger dan de prijzen op de vrije markt van de Unie (+38 EUR/ton in het onderzoektijdvak) en volgden zij dezelfde trend. (247) De Commissie concludeerde dat de uitvoerprestaties van de producenten in de Unie bijdroegen tot de schade van de bedrijfstak van de Unie. Zij stelde echter vast dat deze factor het oorzakelijk verband niet verzwakte, gezien de beperkte hoeveelheden en de parallelle trend in de uitvoer. 5.4. Invoer uit andere landen dan de betrokken landen (248) Marcegaglia, Al Ezz Dekheila Steel Company S.A.E en de Hoa Phat-groep stelden dat de klager in zijn klacht de gevolgen van de invoer van het onderzochte product uit Zuid-Korea en Taiwan niet naar behoren had onderzocht. Volgens hen bevestigde een behoorlijk onderzoek naar de ontwikkelingen van de omvang en de waarde dat met deze invoer noodzakelijkerwijs rekening had moeten worden gehouden bij zowel de schadeanalyse als de dumpinganalyse in de klacht. (249) Nippon en JFE Steel Corporation voerden ten eerste aan dat het lagere marktaandeel van de klager rechtstreeks verband hield met een toename van de invoer uit Taiwan en Zuid-Korea, die samen hun marktaandeel met meer dan 5,5 % hebben vergroot. Ten tweede zouden de slechte uitvoerprestaties van de klager de sterkste en meest significante daling van de schade-indicatoren in de klacht kunnen verklaren. De verkoop voor uitvoer van de bedrijfstak van de Unie daalde tijdens de beoordelingsperiode met 31 %. (250) Gezien het bovenstaande en de voorlopige conclusies in de punten 3.2 en 3.4, heeft de Commissie de ontwikkeling geanalyseerd van de invoer uit derde landen, waaronder India en Vietnam, wat Hoa Phat betreft. De omvang van de invoer uit andere derde landen heeft zich in de beoordelingsperiode als volgt ontwikkeld: Tabel 18 Volumes, eenheidsprijzen en marktaandelen uit derde landen Land 2021 2022 2023 Onderzoektijdvak India Omvang van de invoer uit India 1 376 560 658 720 1 063 077 1 376 471 Index (2021 = 100) 100 48 77 100 Eenheidsprijzen van de invoer uit India 678 966 698 685 Index (2021 = 100) 100 143 103 101 Marktaandeel in de totale omvang van de invoer in de Unie 4,0  % 2,1  % 3,5  % 4,2  % Zuid-Korea Omvang van de invoer uit Zuid-Korea 471 645 728 997 810 335 745 900 Index (2021 = 100) 100 155 172 158 Eenheidsprijzen van de invoer uit Zuid-Korea 773 957 729 723 Index (2021 = 100) 100 124 94 93 Marktaandeel in de totale omvang van de invoer in de Unie 1,4  % 2,3  % 2,6  % 2,3  % Taiwan Omvang van de invoer uit Taiwan 702 961 845 353 1 045 768 1 038 571 Index (2021 = 100) 100 120 149 148 Eenheidsprijzen van de invoer uit Taiwan 773 922 716 702 Index (2021 = 100) 100 119 93 91 Marktaandeel in de totale omvang van de invoer in de Unie 2,0  % 2,7  % 3,4  % 3,2  % Vietnam (Hoa Phat) Omvang van de invoer uit Vietnam (Hoa Phat) 0 [33 856 -36 489 ] [645 812 -660 826 ] [763 125 -789 249 ] Index (2021 = 100) — 100 1 852 2 189 Eenheidsprijzen van de invoer uit Vietnam (Hoa Phat) — [680 -690 ] [601 -625 ] [586 -614 ] Index (2021 = 100) — 100 89 87 Marktaandeel in de totale omvang van de invoer in de Unie — [0,1 -0,2  %] [1,9 -2,3  %] [2,2 -2,5  %] Totaal van alle derde landen behalve de betrokken landen Omvang van de invoer uit alle andere landen 7 831 765 [6 186 523 -6 189 156 ] [6 334 027 -6 346 041 ] [6 952 714 -6 978 838 ] Index (2021 = 100) 100 79 81 89 Gemiddelde eenheidsprijzen van de invoer uit alle andere landen 755 915 702 687 Index (2021 = 100) 100 121 93 91 Totaal van alle derde landen behalve de betrokken landen Marktaandeel in de totale omvang van de invoer in de Unie [21,7 -23,1 ] % [19,9 -20,0 ] % [20,4 -20,7 ] % [21,2 -21,5 ] % Totaal van alle derde landen behalve de betrokken landen Marktaandeel in de totale omvang van de invoer in de Unie [27,8 -28,0 ] % [26,2 -26,5 ] % [29,1 -29,6 ] % [29,7 -30,2 ] % Bron: Eurostat, Formosa, Hoa Phat. (251) Uit het onderzoek is gebleken dat de invoer uit India, Zuid-Korea, Taiwan en Vietnam (Hoa Phat) in de beoordelingsperiode zowel in absolute cijfers als relatief is toegenomen. De Commissie heeft vastgesteld dat de invoer uit andere derde landen waarop dit onderzoek geen betrekking heeft, in dezelfde periode daarentegen nog sterker daalde, zodat de invoer uit alle derde landen waarop dit onderzoek geen betrekking heeft, over het geheel genomen daalde. Tegelijkertijd nam de invoer uit de betrokken landen aanzienlijk toe. (252) De Commissie heeft ook de ontwikkeling van de invoerprijzen uit derde landen geanalyseerd. Behalve in 2021 waren de gemiddelde prijzen van de invoer uit derde landen doorgaans hoger dan de prijzen bij invoer uit de betrokken landen. Op basis hiervan was de Commissie van oordeel dat de ontwikkeling van de invoer uit derde landen het oorzakelijk verband niet afzwakte. 5.5. Invoer uit de betrokken landen door de bedrijfstak van de Unie (253) Nippon en JFE Steel Corporation voerden aan dat de klager niet inging op de invoer in de EU van WPP door de bedrijfstak van de Unie zelf en eenvoudigweg, zonder verder bewijs, verklaarde dat deze factor niet van invloed was op het oorzakelijk verband. Wat de aankopen van het betrokken product door met producenten in de Unie verbonden entiteiten in de betrokken landen betreft, bleek uit het onderzoek dat aangezien deze entiteiten marktconform handelen en het bij die invoer om zeer beperkte hoeveelheden gaat, deze invoer het oorzakelijk verband niet kan verbreken. 5.6. Gevolgen van de situatie van een in de steekproef opgenomen producent in de Unie voor de schade (254) Eén in de steekproef opgenomen onderneming werd in het onderzoektijdvak geconfronteerd met een uitzonderlijke situatie, waardoor haar productiecapaciteit tijdelijk werd verlaagd omdat een van haar ovens langer dan oorspronkelijk gepland in onderhoud was. Deze uitzonderlijke situatie verergerde de daling van de productie van deze onderneming tijdens de beoordelingsperiode. Deze gebeurtenis verklaart echter niet de daling van de totale productie van de bedrijfstak van de Unie (–11,3 miljoen ton) tijdens de beoordelingsperiode. Deze producent had namelijk op het onderhoud geanticipeerd met een hoger productievolume om de geplande onderhoudsperiode te compenseren. Mede gezien het grote aantal andere producenten in de Unie met reservecapaciteit die relatief meer konden produceren en verkopen om “de kloof te dichten”, had een dergelijke uitzonderlijke situatie dus geen invloed op het productieniveau van de bedrijfstak van de Unie in de beoordelingsperiode. (255) De Commissie heeft er ook voor gezorgd dat de door de in de steekproef opgenomen producent in de Unie gerapporteerde kosten zodanig werden gecorrigeerd dat zij niet door een dergelijke uitzonderlijke situatie werden beïnvloed. (256) Derhalve concludeerde de Commissie dat deze uitzonderlijke situatie niet bijdroeg tot de aan de bedrijfstak van de Unie berokkende schade. 5.7. Stijging van de kosten van de belangrijkste grondstoffen, de energiekosten en milieu-investeringen (257) Nippon Steel, JFE Steel Corporation, Marcegaglia, Al Ezz Dekheila Steel Company S.A.E en de Hoa Phat-groep stelden dat de producenten in de Unie niet voldoende concurrerend waren wegens de relatief hogere productiekosten die het gevolg waren van hogere grondstofkosten en hogere energiekosten, en verwezen ook naar de inflatie en de investeringen in decarbonisatie die de bedrijfstak van de Unie deed om aan strengere milieunormen te voldoen. (258) Met betrekking tot energie stelden zij dat de kostenstijgingen werden verergerd door de gevolgen van de ongerechtvaardigde en niet-uitgelokte aanvalsoorlog van Rusland tegen Oekraïne. Subsidiair voerden zij aan dat de structureel hoge energiekosten in de EU in vergelijking met vrijwel alle andere grote staalproducerende landen de staalindustrie in de EU in een ernstig concurrentienadeel ten opzichte van veel andere staalproducenten plaatsten. (259) Uit het onderzoek is gebleken dat de kosten van de belangrijkste grondstof, zoals weergegeven in tabel 19, in 2022 aanzienlijk zijn gestegen en vervolgens in 2023 en het OT zijn gedaald. De bedrijfstak van de Unie kon de stijging van de productiekosten in 2021 en 2022 aan zijn afnemers doorberekenen, wat tot een plotse en aanzienlijke stijging van de verkoopprijs per eenheid leidde. In 2023 zijn de grondstofkosten per ton eindproduct aanzienlijk gedaald. Het prijsniveau op de markt van de Unie daalde echter nog meer, zodat de bedrijfstak van de Unie het kostenverschil moest absorberen. Het jaar 2023 en het onderzoektijdvak vallen samen met de toename van de invoer uit de betrokken landen, die werd verergerd door de daarmee gepaard gaande scherpe daling van de prijzen. Tabel 19 Kosten van grondstoffen (ijzererts, cokeskolen en bepaalde legeringen) 2021 2022 2023 Onderzoektijdvak Totale kosten (EUR) 5 286 595 383 6 050 962 798 5 195 661 057 5 089 341 440 Index (2021 = 100) 100 114 98 96 Gemiddelde prijs per eenheid (EUR/ton) 372 482 416 406 Index (2021 = 100) 100 129 112 109 Bron: Antwoord van de in de steekproef opgenomen producenten in de Unie op de vragenlijst. (260) De Commissie concludeerde daarom dat de bedrijfstak van de Unie in billijke marktomstandigheden zijn verkoopprijzen had kunnen handhaven en zo de vruchten had kunnen plukken van een kostenverlaging vanaf 2023 en winstgevend had kunnen blijven. Daarom heeft de Commissie het argument afgewezen dat de wereldwijde stijging van de grondstofprijzen had bijgedragen tot de door de bedrijfstak van de Unie geleden schade. (261) De gevolgen van de energiekosten werden nauwkeurig onderzocht. Hoewel energie belangrijk is, is het niet de grootste kostenpost bij de productie van het onderzochte product. Ook konden de argumenten over energiekosten niet in overeenstemming worden gebracht met het feit dat de in de steekproef opgenomen producenten in de Unie in 2022 nog steeds een winst van meer dan 10 % konden behalen, terwijl dit vermeende comparatieve nadeel in termen van kosten ook toen zou hebben bestaan. Gezien het beperkte aandeel van de energiekosten in de totale productiekosten (gemiddeld 8 % voor de in de steekproef opgenomen producenten in het onderzoektijdvak), concludeerde de Commissie dat de stijging van de energiekosten niet had bijgedragen tot de aanmerkelijke schade die in het onderzoektijdvak was vastgesteld. (262) Ook het effect van investeringen die verband houden met de naleving van de milieuwetgeving werd onderzocht en de Commissie stelde voorlopig vast dat de investeringen in O&O en innovatie die verband houden met de naleving van de milieuwetgeving tijdens de beoordelingsperiode over het algemeen stabiel zijn gebleven. De Commissie concludeerde daarom dat de kosten die de bedrijfstak van de Unie moest maken om aan de milieuwetgeving te voldoen, niet bijdroegen aan de vastgestelde aanmerkelijke schade. 5.8. Verminderde vraag (263) Marcegaglia, Formosa, Al Ezz Dekheila Steel Company S.A.E en de Hoa Phat-groep voerden aan dat de klager in zijn analyse van het oorzakelijk verband geen rekening had gehouden met de aanzienlijke daling van de vraag op de EU-markt. (264) Uit het onderzoek bleek dat hoewel de vraag op de markt in de beoordelingsperiode afnam, de invoer uit de betrokken landen een tegenovergestelde trend volgde en in absolute cijfers met bijna 1 miljoen ton toenam, waardoor zij een aanzienlijk marktaandeel veroverden ten koste van de bedrijfstak van de Unie. De Commissie merkte ook op dat de situatie van de bedrijfstak van de Unie in 2022 beter was dan in het onderzoektijdvak, hoewel het verbruik lager was dan in het onderzoektijdvak. De Commissie concludeerde derhalve dat de daling van de vraag naar WPP niet had bijgedragen tot de schade die de bedrijfstak van de Unie had geleden. 5.9. Conclusie inzake het oorzakelijke verband (265) Er is een oorzakelijk verband vastgesteld tussen de invoer met dumping uit Egypte, Japan en Vietnam enerzijds en de door de bedrijfstak van de Unie geleden schade anderzijds. De sterke stijging van de omvang van de invoer met dumping tegen continu dalende verkoopprijzen uit Egypte, Japan en Vietnam viel samen met de verslechtering van de prestaties van de Unie, die in 2023 duidelijk werd. De bedrijfstak van de Unie had geen andere keus dan het door de invoer met dumping bepaalde prijsniveau te volgen om een verdere inkrimping van zijn marktaandeel te voorkomen. Dit leidde tot een verslechtering van de situatie van de bedrijfstak van de Unie, zoals blijkt uit diverse macro- en micro-indicatoren, zoals winstgevendheid, verkoopvolume, marktaandeel, werkgelegenheid en kasstroom. Tegelijkertijd kon de bedrijfstak van de Unie niet profiteren van de antidumping- en compenserende maatregelen die van toepassing waren op de invoer uit verschillende landen en die ook tijdens de beoordelingsperiode waren ingesteld (zie overweging 53). (266) De Commissie constateerde dat de andere factoren die mogelijk een effect op de situatie van de bedrijfstak van de Unie hebben gehad, de volgende waren: de uitvoerprestaties van de producenten in de Unie en de invoer uit andere landen dan de betrokken landen. (267) Op basis van het voorgaande heeft de Commissie geconcludeerd dat de invoer met dumping uit de betrokken landen de bedrijfstak van de Unie aanmerkelijke schade heeft berokkend en dat de andere factoren, ongeacht of ze individueel dan wel collectief werden beschouwd, geen afbreuk deden aan het oorzakelijk verband tussen de invoer met dumping en de aanmerkelijke schade. 6. NIVEAU VAN DE MAATREGELEN (268) Zoals vermeld in het bericht van inleiding, heeft de klager de Commissie voldoende bewijsmateriaal verstrekt waaruit blijkt dat er in India en Vietnam sprake is van verstoringen van de grondstoffenmarkt met betrekking tot het onderzochte product. In de loop van het onderzoek verzocht de klager de Commissie de toepassing van artikel 7, lid 2 bis, uit te breiden tot Egypte en Japan. (269) Het aanvullende verzoek bevatte echter onvoldoende bewijs van de in artikel 7, lid 2 bis, van de basisverordening genoemde verstoringen en rechtvaardigde daarom geen wijziging van het bericht van inleiding en het daaropvolgende onderzoek naar mogelijke verstoringen van de grondstoffenmarkt voor Egypte en Japan. (270) Door de bevinding van minimale dumpingniveaus voor India en het voornemen van de Commissie om deze procedure tegen India te beëindigen overeenkomstig artikel 9, lid 3, van de basisverordening, was het argument betreffende de verstoring van de grondstoffenmarkt in India niet langer relevant. (271) De Commissie heeft de schade opheffende maatregel derhalve beoordeeld op grond van artikel 7, lid 2 bis, voor Vietnam en op grond van artikel 7, lid 2, voor Egypte en Japan. 6.1. Vietnam (272) Om de voor Vietnam passende maatregelen te kunnen beoordelen, heeft de Commissie eerst het prijsbederf vastgesteld (d.w.z. de schademarge indien er geen sprake is van verstoringen in de zin van artikel 7, lid 2 bis, van de basisverordening) voor de Vietnamese producent-exporteur waarvoor dumping werd vastgesteld. Vervolgens onderzocht de Commissie of deze dumpingmarge hoger was dan de schademarge. (273) Indien er geen sprake zou zijn van verstoringen van de grondstoffenmarkt, zou de schade worden opgeheven indien de bedrijfstak van de Unie een nagestreefde winst zou kunnen behalen door te verkopen tegen een richtprijs in de zin van artikel 7, lid 2 quater en lid 2 quinquies, van de basisverordening. (274) In dit verband was de klager van mening dat een redelijke streefwinst tussen 10 % en 15 % moest liggen, terwijl verscheidene belanghebbenden aanvoerden dat deze tussen 6 % en 8 % moest liggen. (275) Overeenkomstig artikel 7, lid 2 quater, van de basisverordening hield de Commissie bij de bepaling van de nagestreefde winst rekening met de volgende factoren: de mate van winstgevendheid vóór de toename van de invoer uit het betrokken land, de mate van winstgevendheid die vereist is ter dekking van alle kosten en investeringen, onderzoek en ontwikkeling (O&O) en innovatie, alsmede de onder normale mededingingsvoorwaarden te verwachten mate van winstgevendheid. Die winstmarge mag niet lager zijn dan 6 %. Wat de mate van winstgevendheid vóór de toename van de invoer uit de betrokken landen betreft, kon geen winstmarge worden vastgesteld op basis van een van de jaren vóór de toename daarvan, aangezien de bedrijfstak van de Unie in die jaren te lijden had onder een instroom van invoer met dumping uit andere landen. Daarnaast bleken de jaren 2021 en 2022 sterk beïnvloed te zijn door het economisch herstel na COVID-19 en leken zij niet geschikt om de streefwinst vast te stellen. Daarom kon geen van deze jaren worden beschouwd als een jaar met een normale concurrentiesituatie op de markt van de Unie. (276) De Commissie achtte het daarom passender om de winstgevendheid van 6,8 % te gebruiken die in 2017 werd bereikt, zoals vastgesteld in de WPP-zaak tegen Turkije ( 11 ) . (277) De bedrijfstak van de Unie verstrekte bewijsmateriaal waaruit bleek dat zijn niveau van investeringen, onderzoek en ontwikkeling (O&O) en innovatie tijdens de beoordelingsperiode onder normale mededingingsvoorwaarden hoger zou zijn geweest. De Commissie heeft deze informatie tijdens de controlebezoeken ter plaatse geverifieerd door de interne administratie van de onderneming met betrekking tot investeringsplannen, managementbesluiten en jaarrekeningen te controleren. De argumenten van de bedrijfstak van de Unie werden inderdaad gerechtvaardigd geacht. Om hier rekening mee te houden in de nagestreefde winst, heeft de Commissie het verschil berekend tussen de uitgaven voor investeringen, O&O en innovatie onder normale mededingingsvoorwaarden zoals verstrekt door de bedrijfstak van de Unie en gecontroleerd door de Commissie, enerzijds, en de daadwerkelijke desbetreffende uitgaven tijdens de beoordelingsperiode, anderzijds. Op basis van gecontroleerde informatie over investeringen die tijdens de beoordelingsperiode niet konden worden uitgevoerd, werden de nagestreefde winstmarges verhoogd met maximaal 1,05 %, afhankelijk van de in de steekproef opgenomen producenten. (278) De streefwinst die in het kader van dit onderzoek en overeenkomstig artikel 7, lid 2 quater, van de basisverordening werd vastgesteld, varieerde dus van 6,8 % tot 7,85 %, afhankelijk van de situatie van elk van de in de steekproef opgenomen ondernemingen. (279) Op basis daarvan heeft de Commissie voor het soortgelijke product van de bedrijfstak van de Unie een geen schade veroorzakende prijs berekend door de desbetreffende streefwinstmarges toe te voegen aan de productiekosten van de producenten in de Unie in het onderzoektijdvak. (280) Overeenkomstig artikel 7, lid 2 quinquies, van de basisverordening heeft de Commissie tot slot de toekomstige kosten beoordeeld die voortvloeien uit multilaterale milieuovereenkomsten en de bijbehorende protocollen waarbij de Unie partij is, die de bedrijfstak van de Unie tijdens de periode van toepassing van de maatregel uit hoofde van artikel 11, lid 2, zal maken. De Commissie heeft op basis van de ingediende informatie, die werd ondersteund door de verslagleggingsinstrumenten en prognoses van de ondernemingen, aanvullende kosten vastgesteld tussen 15,28 EUR/ton en 41,12 EUR/ton, in vergelijking met de werkelijke kosten voor het naleven van die verdragen tijdens het onderzoektijdvak. Deze aanvullende kosten werden toegevoegd aan de geen schade veroorzakende prijzen. (281) De Commissie bepaalde vervolgens het schade opheffende prijsniveau aan de hand van een vergelijking van de invoerprijs van de producent-exporteur in Vietnam per productsoort (eindprijs), met de gewogen gemiddelde, geen schade veroorzakende prijs van het soortgelijke product dat gedurende het onderzoektijdvak door de in de steekproef opgenomen producenten in de Unie op de markt van de Unie werd verkocht. Als uit deze vergelijking een verschil naar voren kwam, werd dit uitgedrukt als percentage van de gewogen gemiddelde cif-waarde bij invoer. Het resultaat van deze berekening staat in onderstaande tabel. Land Onderneming Dumpingmarge (%) Prijsbederfmarge (%) Vietnam Formosa Ha Tinh Steel Corporation 12,1  % 27,0  % Vietnam Alle overige invoer van oorsprong uit Vietnam 12,1  % 27,0  % (282) Nadat was vastgesteld dat het prijsbederf hoger was dan de dumping, was de analyse van de verstoringen van de grondstoffenmarkt niet langer relevant, aangezien het antidumpingrecht niet hoger kan zijn dan de werkelijke dumping. (283) Volgens het bewijsmateriaal in de klacht was de uitvoer van ijzererts en cokeskolen, die respectievelijk [30-40 %] en [26-39 %] van de productiekosten in Vietnam uitmaakten, onderworpen aan uitvoerrechten. (284) In haar analyse van de in artikel 7, lid 2 bis, van de basisverordening bedoelde verstoringen, zoals vermeld in het bericht van inleiding, heeft de Commissie alle verstoringen onderzocht die onder die bepaling vallen. (285) Om te beginnen stelde de Commissie vast wat de belangrijkste grondstoffen zijn die door de verschillende meewerkende producenten-exporteurs gebruikt worden bij de productie van het betrokken product. Als belangrijkste grondstoffen werden de grondstoffen beschouwd die naar alle waarschijnlijkheid minstens 17 % van de productiekosten van het betrokken product uitmaken. (286) In het onderzoek werd bevestigd dat zowel ijzererts als cokeskolen tot de belangrijkste grondstoffen behoorden die bij de productie van het betrokken product werden gebruikt en dat zij elk meer dan 17 % van de productiekosten van elk van de producenten-exporteurs vertegenwoordigden. Tijdens het onderzoektijdvak voerden beide ondernemingen echter ijzererts en cokes in van verschillende leveranciers en uit verschillende landen, omdat er geen of onvoldoende binnenlandse productie was en de binnenlandse productie over het algemeen van lage kwaliteit was. De aankoopprijzen van de producenten-exporteurs van deze twee grondstoffen werden dus niet beïnvloed door de binnenlandse prijzen en konden niet aan binnenlandse verstoringen onderhevig zijn. (287) De Commissie kwam tot de conclusie dat het bestaan van verstoringen op het gebied van ijzererts en cokeskolen niet kon worden vastgesteld. 6.2. Japan en Egypte (288) Met betrekking tot Japan en Egypte zou de door de bedrijfstak van de Unie geleden schade worden opgeheven indien de producenten in de Unie een nagestreefde winst zouden kunnen behalen door te verkopen tegen een richtprijs in de zin van artikel 7, lid 2 quater en lid 2 quinquies, van de basisverordening. (289) Om het schade opheffend prijsniveau voor deze landen vast te stellen, gebruikte de Commissie dezelfde methode die in de overwegingen 275 tot en met 281 is beschreven. De schademarges voor elk van de in de steekproef opgenomen producenten-exporteurs worden hieronder vermeld. Voor de “overige meewerkende ondernemingen” en voor “alle overige invoer van oorsprong uit Japan” werden de schademarges op dezelfde wijze vastgesteld als de respectieve dumpingmarges (zie de overwegingen 132 tot en met 135). Land Onderneming Schademarge (%) Egypte Ezz Steel Company 18,2  % Egypte Alle overige invoer van oorsprong uit Egypte 18,2  % Japan Nippon Steel Corporation 31,8  % Japan Tokyo Steel Co. Ltd 29,3  % Japan Andere meewerkende ondernemingen: — Daido Steel Co., Ltd — JFE Steel Corporation 31,1  % Japan Alle overige invoer van oorsprong uit Japan 31,8  % 7. BELANG VAN DE UNIE (290) Gezien de beslissing van de Commissie om artikel 7, lid 2, van de basisverordening toe te passen, heeft zij onderzocht of zij duidelijk kon concluderen dat het niet in het belang van de Unie was om in dit geval maatregelen te nemen, ondanks de vaststelling van schadeveroorzakende dumping, overeenkomstig artikel 21 van de basisverordening. Het belang van de Unie werd vastgesteld aan de hand van een afweging van de belangen van alle betrokkenen, waaronder die van de bedrijfstak van de Unie, importeurs, gebruikers en consumenten. 7.1. Belang van de bedrijfstak van de Unie (291) De bedrijfstak van de Unie is in verschillende lidstaten gevestigd (Frankrijk, Duitsland, Tsjechië, Slowakije, Italië, Luxemburg, België, Polen, Nederland, Oostenrijk, Finland, Zweden, Portugal, Hongarije en Spanje) en verschaft rechtstreeks werk aan ongeveer 38 047 werknemers die het soortgelijk product in de verschillende primaire staalfabrieken van de producenten in de Unie vervaardigen (zie overweging 216). (292) 15 producenten hebben aan het onderzoek meegewerkt. Geen van de bekende producenten had bezwaar tegen de opening van het onderzoek. Zoals werd geconcludeerd in punt 4.5, is de situatie van de bedrijfstak van de Unie als gevolg van invoer met dumping uit de betrokken landen verslechterd. Zowel de micro- als de macro-indicatoren lieten aanmerkelijke schade zien, met name wat betreft de winstgevendheid, de omvang van de verkoop en het marktaandeel van de bedrijfstak van de Unie. (293) Antidumpingmaatregelen ten aanzien van de invoer uit de betrokken landen zullen naar verwachting tot een herstel van eerlijke handelsvoorwaarden op de markt van de Unie leiden en de bedrijfstak van de Unie in staat stellen om de winstgevendheid te verbeteren tot niveaus die houdbaar zijn voor deze kapitaalintensieve bedrijfstak. Bijgevolg zullen de producenten in de Unie zich naar verwachting van de geleden schade herstellen, verder investeren en hun verschillende toezeggingen nakomen, met inbegrip van die op sociaal en milieugebied. (294) Als er geen maatregelen worden ingesteld, zou dit zwaardere verliezen voor de bedrijfstak van de Unie tot gevolg hebben, zou de levensvatbaarheid daarvan in gevaar komen en zou dat waarschijnlijk leiden tot de sluiting van productiefaciliteiten en tot ontslagen. (295) Derhalve heeft de Commissie in dit stadium geconcludeerd dat de instelling van antidumpingrechten in het belang van de bedrijfstak van de Unie is. 7.2. Belang van niet-verbonden importeurs (296) Zoals vermeld in overweging 31 heeft geen enkele niet-verbonden importeur een vragenlijst ingevuld of de Commissie afzonderlijke gegevens verstrekt waaruit blijkt in welke mate de importeurs nadeel zouden ondervinden van de instelling van maatregelen. Verscheidene importeurs die waren verenigd in het consortium dienden echter algemene opmerkingen in over het belang van de Unie. (297) Het consortium is een ad-hoc-organisatie die na de opening van dit onderzoek is opgericht om op te komen voor de belangen van bepaalde gebruikers, staalservicebedrijven en importeurs van het onderzochte product. (298) Het consortium diende opmerkingen in tegen de instelling van rechten en stelde dat deze zouden leiden tot i) een gebrek aan toereikend aanbod van Europese staalfabrieken waarvan de nominale capaciteit veel hoger is dan hun werkelijke capaciteit; ii) een onhoudbare kostenstijging voor downstreamindustrieën; iii) concurrentienadeel voor gebruikers ten opzichte van verbonden gebruikers (d.w.z. staalservicebedrijven die verbonden zijn met primaire staalfabrikanten), en iv) verstoring van de wereldwijde toeleveringsketen, aangezien gebruikers en staalservicebedrijven duidelijk in het nadeel zouden zijn ten opzichte van hun concurrenten in derde landen. Daarnaast werd op hun verzoek één hoorzitting gehouden. (299) Het consortium voerde aan dat het meer dan 50 % van de totale invoer van het onderzochte product uit de betrokken landen voor zijn rekening nam en dat de instelling van antidumpingrechten ernstige negatieve gevolgen zou hebben voor de zakelijke activiteiten van de gebruikers/importeurs. WPP zijn de belangrijkste grondstof voor gebruikers bij de productie van downstreamproducten. Zij zijn hun belangrijkste kostenpost en de afhankelijkheid van invoer uit derde landen om gebruikers en staalservicebedrijven in de Unie te bevoorraden is groot. (300) Zoals vermeld in overweging 298 concurreerden de leden van het consortium ook rechtstreeks met de bedrijfstak van de Unie, die het betrokken product op basis van (verkoop voor) intern gebruik verwerkt tot soortgelijke downstreamproducten die op de vrije markt worden verkocht. Aangezien het consortium de belangen vertegenwoordigde van twee gebruikers die aan het onderzoek meewerkten, worden deze argumenten in het volgende hoofdstuk nader geanalyseerd. 7.3. Belang van de gebruikers (301) Twee gebruikers, gevestigd in Italië (Marcegaglia Carbon Steel S.p.a.) en Spanje (Network Steel S.L.), die uit de betrokken landen invoeren en onder meer buizen, pijpen en downstream staalproducten produceren, hebben zich aangemeld en de vragenlijst beantwoord. Het betrokken product/soortgelijke product was voor deze gebruikers een grote kostenpost. Andere gebruikers hebben zich aangemeld, maar hebben niet de vragenlijst beantwoord. Zowel Network Steel S.L. als Marcegaglia Carbon Steel S.p.a. waren tegen de opening van het onderzoek en de mogelijke instelling van maatregelen. (302) Op de downstreammarkt van het onderzochte product concurreren gebruikers in de Unie met de verbonden ondernemingen van de producenten in de Unie. Zij gebruiken het onderzochte product als grondstof voor de vervaardiging van downstreamproducten zoals koudgewalste platte producten, bekleed staal, holle profielen, gelaste buizen en profielen in verschillende kwaliteiten, en gebruiken het ook als industriële output voor uiteenlopende toepassingen, waaronder de bouw, scheepsbouw, gascontainers en drukvaten. (303) De activiteiten van de staalindustrie zijn nauw verbonden met de economische cyclus en worden aanzienlijk beïnvloed door de algemene economische omstandigheden en de ontwikkeling van het verbruik, alsook de wereldwijde productiecapaciteit en de schommelingen in de internationale staalhandel en de opgelegde tarieven. (304) Meerdere partijen hebben kwesties in verband met concurrentievermogen en concurrentie ter sprake gebracht. Een producent-exporteur voerde aan dat de instelling van maatregelen tegen de betrokken landen tot een (versterkt) oligopolie in de Unie zou leiden, terwijl niet-verbonden gebruikers klaagden dat de producenten in de Unie onafhankelijke staalservicebedrijven en gebruikers in een minder concurrerende situatie plaatsen dan de verbonden entiteiten. De klagers betwistten het tweede argument op grond dat hun transacties met verbonden staalservicebedrijven marktconform zouden zijn. (305) De Commissie vond het argument inzake het oligopolie ongerechtvaardigd in het licht van het aantal staalproducerende fabrieken en concerns in de Unie, zoals vermeld in overweging 317. Onder producenten in de Unie bestaat een gezonde onderlinge concurrentie en zij zullen blijven concurreren met de invoer uit derde landen, die niet zal stilvallen. (306) Wat het tweede argument betreft, achtte de Commissie dit ongegrond, namelijk voor zover de bedrijfstak van de Unie aanzienlijke hoeveelheden levert aan de onafhankelijke staalservicebedrijven en gebruikers die antwoorden op de vragenlijst hebben verstrekt, beide tegen marktconforme prijzen. (307) De twee gebruikers voerden aan dat hun bedrijf sterk afhankelijk was van invoer, niet alleen wat de hoeveelheden betrof, maar ook van bepaalde soorten grondstoffen met hoge kwaliteits- en diktekenmerken die de bedrijfstak van de Unie op enkele uitzonderingen na niet kon produceren of niet wilde produceren omdat dit de productiviteit van de warmwalsproductielijn zou verlagen. Bovendien beweerden ze dat leveranciers uit derde landen bijzonder betrouwbaar waren. Uit het onderzoek bleek echter dat zij deze producten ook konden betrekken bij andere producenten-exporteurs in derde landen zoals India of Vietnam, die niet met dumping bleken te verkopen, en bij producenten-exporteurs in landen als Zuid-Korea en Taiwan. Hun respectieve geschatte productiecapaciteit van WPP bedroeg in 2023 respectievelijk 21,8 miljoen ton en 12,5 miljoen ton. (308) De gebruikers stelden dat als gevolg van de stijging van de prijs van hun grondstoffen en de schaarste van het betrokken product op de vrije markt, die voortvloeien uit de toepassing van de maatregelen tegen de betrokken landen, gebruikers niet op gelijke voet zouden kunnen concurreren met de producenten-exporteurs van downstreamproducten die in derde landen van het onderzochte product worden vervaardigd. (309) Volgens dezelfde gebruikers zouden producenten-exporteurs in de betrokken landen, mochten er maatregelen worden ingesteld tegen WPP, in de verleiding kunnen komen zich te concentreren op de uitvoer van staalproducten met toegevoegde waarde die van het betrokken product zijn gemaakt, zoals verzinkt breedbandstaal, voorgeverfde rollen, koudgewalste rollen, gelaste buizen enz. (310) Tot slot zouden in de Unie gevestigde staalservicebedrijven hun productie van downstreamproducten naar derde landen kunnen verplaatsen, wat de economische duurzaamheid van niet-verbonden gebruikers, zoals herwalsbedrijven, producenten van buizen en servicebedrijven, die de downstreammarkten in de Unie ook fijnmazigheid en servicegerichtheid bieden en direct en indirect duizenden werknemers in dienst hebben, ernstig in gevaar zou kunnen brengen. (311) Deze twee gebruikers voerden aan dat de instelling van maatregelen ten aanzien van de invoer uit de betrokken landen zou leiden tot een situatie waarin zij niet langer toegang zouden hebben tot betrouwbare leveringsbronnen van het onderzochte product op de markt van de Unie, in het bijzonder van hoogwaardige breedband op rollen voor herwalsing. Zij voerden aan dat de producenten in de Unie nog steeds een relatief groot marktaandeel hebben en sterke druk kunnen uitoefenen op zowel de markt van het onderzochte product als de downstreammarkt. (312) Om te besluiten of de instelling van maatregelen in het belang van de Unie was, heeft de Commissie de situatie van andere belanghebbenden, de gebruikers, en met name de staalservicebedrijven onderzocht. Staalservicebedrijven zijn bedrijven die zich bezighouden met de dienstengerelateerde activiteiten van de staalindustrie. Zij fungeren als tussenpersoon tussen primaire staalproducenten, staaldistributeurs en consumenten en bieden diensten met toegevoegde waarde aan zoals snijden, doorslijpen en vormgeven van staalproducten volgens de specificaties van de klant. Volgens Eurometal ( 12 ) verwerkten in 2023 150 groepen of ondernemingen van staalservicebedrijven platte metaalproducten met een geschatte verzendingscapaciteit van 31,3 miljoen ton. De sector zorgt voor meer dan 20 000 directe en indirecte banen in de EU. Onafhankelijke staalservicebedrijven hebben naar schatting een marktaandeel van 48 %, de rest is in handen van staalservicebedrijven van primaire staalproducenten of partners van primaire staalproducenten. Primaire staalproducenten en staalverwerkende bedrijven concurreren ook met invoer uit derde landen en delen daarom de uitdagingen en zorgen die veroorzaakt worden door de wereldwijde overcapaciteit. (313) Ten eerste merkte de Commissie op dat antidumpingmaatregelen niet tot doel hebben om de markt van de Unie af te sluiten van alle invoer, maar om eerlijke handel te herstellen door het effect van schadelijke dumping weg te nemen. De invoer uit de betrokken landen zal dus naar verwachting niet ophouden maar doorgaan, zij het tegen niet-dumpingprĳzen. (314) Ten tweede stelde de Commissie vast dat de gebruikers niet uitsluitend afhankelijk waren van invoer uit de betrokken landen, maar het soortgelijke product tijdens het onderzoektijdvak ook aankochten bij producenten in de Unie en bij niet met dumping verkopende producenten in derde landen zoals India, Vietnam, Zuid-Korea en Taiwan. (315) Ten derde, aangezien het grootste deel van de invoer uit de betrokken landen na de instelling van antidumpingrechten naar verwachting zal worden voortgezet en er nog steeds alternatieve leveringsbronnen zonder antidumpingmaatregelen zullen overblijven (Zuid-Korea, Taiwan en India), is het argument dat de instelling van antidumpingrechten ertoe zal leiden dat de bedrijfstak van de Unie een sterke prijsdruk kan uitoefenen, ongegrond. De bedrijfstak van de Unie bestaat uit 22 producenten die de gebruikers reeds binnen de Unie een breed scala van producten aanbieden, naast de mogelijkheid van invoer uit derde landen die het soortgelijke product produceren en uitvoeren. (316) Volgens gespecialiseerde bronnen uit de industrie ( 13 ) werden de tariefvrije contingenten in het kader van de vrijwaringsmaatregelen voor staalproducten ( 14 ) weliswaar overschreden voor sommige derde landen zoals Vietnam, Japan en Taiwan, maar bleven die van andere landen zoals India of Zuid-Korea onderbenut, waardoor importeurs hun bronnen kunnen diversifiëren om het aanbod op peil te houden. Volgens MEPS International, een bedrijf dat de staalmarkt onderzoekt, geldt zelfs dat “veel importeurs hun toeleveringsketen reeds hebben kunnen diversifiëren. De invoervolumes van WPP zijn gegroeid sinds de invoering van de 15%-limiet voor “andere landen”. Deze schijnbare opleving […] hielp de neerwaartse druk op de prijzen voor warmgewalst breedband, die MEPS in de tweede helft van vorig jaar (2024) vaststelde, te handhaven.” Derhalve heeft de Commissie het argument dat de instelling van maatregelen zou leiden tot een aanbodtekort van het betrokken product/soortgelijke product, afgewezen. (317) Nu er verschillende producenten zijn die tot verschillende groepen behoren en hun hoofdkantoor in verschillende landen hebben, kan de markt verder niet worden geacht sterk geconcentreerd te zijn of zelfs gecontroleerd te worden door een beperkt aantal grote staalproducenten. De aanwezigheid van verschillende ondernemingen op de markt duidt juist op een zeer concurrerende omgeving. (318) Er bestond geen bewijs dat onafhankelijke gebruikers en handelaren in een ongunstige onderhandelingspositie ten opzichte van producenten in de Unie werden gebracht, noch dat gebruikers gedwongen zouden worden om hun productie buiten de EU te verplaatsen. Bovendien is het doel van antidumpingmaatregelen, zoals hiervoor vermeld, niet om de concurrentie van de invoer te onderdrukken, maar alleen om ervoor te zorgen dat er onder eerlijke voorwaarden, d.w.z. tegen niet-dumpingprijzen, wordt gehandeld. De invoer kan ook na de instelling van maatregelen de EU binnenkomen, maar deze producten zouden dan wel tegen een eerlijke prijs worden verkocht. (319) De Commissie concludeerde ook dat antidumpingmaatregelen de positie van EU-producenten niet zouden versterken ten koste van downstreamsectoren. Met een concurrerende markt en de beschikbaarheid van reservecapaciteit bij de EU-producenten zouden de prijzen, in tegenstelling tot wat de gebruikers beweerden, concurrerend moeten blijven. (320) Er werd opgemerkt dat de geschatte totale productiecapaciteit van WPP in de Unie meer dan 90 miljoen ton bedraagt en dus aanzienlijk groter is dan het verbruik in de Unie (op de vrije markt en voor intern gebruik), dat op ongeveer 66 miljoen ton wordt geschat. Het is daarom zeer onwaarschijnlijk dat handhaving van de maatregelen tot schaars aanbod zal leiden. (321) Ten slotte is uit het onderzoek ook gebleken dat de gebruikers die een ingevulde vragenlijst hebben ingediend, tijdens het onderzoektijdvak en het grootste deel van de beoordelingsperiode, ondanks de concurrerende marktomstandigheden op de EU-markt beter hebben gepresteerd dan de bedrijfstak van de Unie wat de verwerking en wederverkoop van het onderzochte product betreft. (322) Hoewel de winstgevendheid van de meewerkende gebruikers gunstiger was dan die van de bedrijfstak van de Unie, hadden zij te kampen met de volgende factoren: a) de prijsvolatiliteit van het onderzochte product, met hoge spotmarktprijzen aan het begin van het onderzoektijdvak en een abrupte daling aan het eind; b) de inkrimping van de vraag naar downstreamproducten in de EU als gevolg van de vertraging van sommige industriesegmenten zoals de automobiel-, bouw- en witgoedsector; c) hetzelfde prijsontwikkelingspatroon voor downstreamproducten van warmgewalst breedband (de belangrijkste soort van het betrokken product), zoals koudgewalste rollen en thermisch verzinkte rollen, maar ook warmgewalste staalplaten en banden, en op maat gesneden of beklede warmgewalste platen. (323) Ter vergelijking: de situatie van de EU-producenten is nog kwetsbaarder, omdat ze hun prijzen niet kunnen verhogen zonder het risico te lopen dat ze verkoop verliezen aan concurrenten die lagere prijzen vragen, of het nu EU-producenten zijn of ingevoerde producten, vooral omdat warmgewalste platte staalproducten prijsgevoelig zijn. Gebruikers zouden gemakkelijk kunnen overschakelen op alternatieve, meer betaalbare leveringen. (324) Wat de gevolgen van de maatregelen voor de gebruikers betreft, oordeelde de Commissie dat de gebruikers reeds het hoofd konden bieden aan vrijwaringsmaatregelen ten belope van 25 % zodra de rechtenvrije contingenten zijn uitgeput, zonder verliezen te lijden dankzij hun flexibiliteit, afgeslankte kostenstructuur en hun vermogen om producten met een hogere toegevoegde waarde en winstmarge aan te bieden. (325) Op basis hiervan en rekening houdend met het relatief vergelijkbare niveau van de voorgestelde rechten en het bestaan van alternatieve leveringsbronnen, concludeerde de Commissie dat de gevolgen van een mogelijke instelling van rechten voor de gebruikers niet aanzienlijk zouden zijn en niet zouden opwegen tegen de positieve gevolgen van de maatregelen voor de bedrijfstak van de Unie. Uit de bovenstaande analyse blijkt immers eerder dat de instelling van rechten maar een beperkt effect zou hebben op de gebruikers van WPP. 7.4. Conclusie inzake belang van de Unie (326) Op basis van het bovenstaande concludeerde de Commissie dat er geen dwingende redenen waren dat het niet in het belang van de Unie was om in dit stadium van het onderzoek maatregelen in te stellen op de invoer van bepaalde warmgewalste platte producten van ijzer, niet-gelegeerd of ander gelegeerd staal van oorsprong uit Egypte, Japan en Vietnam. 8. VOORLOPIGE ANTIDUMPINGMAATREGELEN (327) Op basis van de conclusies van de Commissie inzake dumping, schade, het oorzakelijk verband, de hoogte van de maatregelen en het belang van de Unie moeten voorlopige maatregelen worden ingesteld om te voorkomen dat de bedrijfstak van de Unie nog meer schade lijdt door de invoer met dumping. (328) Er moeten voorlopige antidumpingmaatregelen worden ingesteld op de invoer van bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Egypte, Japan en Vietnam, waarbij de regel van het laagste recht van artikel 7, lid 2, van de basisverordening moet worden gevolgd. De Commissie heeft de schademarges en de dumpingmarges vergeleken (zie overweging 288). Het bedrag van de rechten werd vastgesteld op het niveau van de dumpingmarge, of van de schademarge indien deze lager is. (329) Gelet op het voorgaande moeten de voorlopige antidumpingrechten, uitgedrukt in cif-prijs grens Unie, vóór inklaring, worden vastgesteld als volgt: Land Onderneming Voorlopig antidumpingrecht Egypte Ezz Steel Company 12,8  % Egypte Alle overige invoer van oorsprong uit Egypte 12,8  % Japan Nippon Steel Corporation 31,8  % Japan Tokyo Steel Co. Ltd 6,9  % Japan Andere meewerkende ondernemingen: — Daido Steel Co., Ltd — JFE Steel Corporation 31,1  % Japan Alle overige invoer van oorsprong uit Japan 31,8  % Vietnam Formosa Ha Tinh Steel Corporation 12,1  % Vietnam Hoa Phat Dung Quat Steel Joint Company 0  % Vietnam Alle overige invoer van oorsprong uit Vietnam 12,1  % (330) De bij deze verordening voor bepaalde ondernemingen vastgestelde individuele antidumpingrechten zijn gebaseerd op de bevindingen van dit onderzoek. Zij weerspiegelen dan ook de situatie die bij het onderzoek voor die ondernemingen werd geconstateerd. Deze rechten zijn uitsluitend van toepassing op de invoer van het betrokken product van oorsprong uit de betrokken landen en geproduceerd door de genoemde rechtspersonen. Op de invoer van het betrokken product dat is geproduceerd door andere ondernemingen die in het dispositief van deze verordening niet uitdrukkelijk worden genoemd, met inbegrip van entiteiten die met de specifiek genoemde ondernemingen zijn verbonden, is het recht van toepassing dat voor “alle overige invoer van oorsprong uit [het betrokken land]” geldt. Die invoer mag niet worden onderworpen aan de individuele antidumpingrechten. (331) Om het risico op ontwijking als gevolg van het verschil in rechten zo veel mogelijk te beperken, zijn speciale maatregelen nodig om de toepassing van de individuele antidumpingrechten te garanderen. De heffing van individuele antidumpingrechten is enkel van toepassing wanneer aan de douaneautoriteiten van de lidstaten een geldige handelsfactuur wordt overgelegd. De factuur moet voldoen aan de in artikel 1, lid 3, van deze verordening vastgestelde vereisten. Tot een dergelijke factuur wordt overgelegd, moet de invoer worden onderworpen aan het antidumpingrecht dat van toepassing is op “alle overige invoer van oorsprong uit [het betrokken land]”. (332) Hoewel de douaneautoriteiten van de lidstaten over deze factuur moeten beschikken om ten aanzien van de invoer de individuele antidumpingrechten te kunnen toepassen, is overlegging van die factuur niet de enige factor waarmee de douaneautoriteiten rekening moeten houden. Zelfs als aan hen een factuur wordt overgelegd die voldoet aan alle voorschriften van artikel 1, lid 3, van deze verordening, moeten de douaneautoriteiten van de lidstaten namelijk hun gebruikelijke controles uitvoeren en kunnen zij, net als in alle andere gevallen, aanvullende documenten (vervoersdocumenten enz.) verlangen om de juistheid van de gegevens in de aangifte te controleren en te waarborgen dat het lagere recht vervolgens terecht wordt toegepast, in overeenstemming met de douanewetgeving. (333) Indien de omvang van de uitvoer door een van de ondernemingen die een lager individueel recht genieten na de instelling van de maatregelen in kwestie aanzienlijk toeneemt, kan dit op zich worden beschouwd als een verandering in de structuur van het handelsverkeer als gevolg van de instelling van maatregelen in de zin van artikel 13, lid 1, van de basisverordening. In dergelijke omstandigheden kan, mits aan de voorwaarden is voldaan, een onderzoek naar ontwijking van de maatregelen worden geopend. Hierbij kan onder meer worden onderzocht of het nodig is een individueel recht of individuele rechten in te trekken en in plaats daarvan het voor het gehele land geldende recht in te stellen. 9. REGISTRATIE (334) Zoals vermeld in overweging 3, heeft de Commissie de invoer van het betrokken product aan registratie onderworpen. De registratie vond plaats om het mogelijk te maken met terugwerkende kracht rechten te innen overeenkomstig artikel 10, lid 4, van de basisverordening. (335) In het licht van de voorlopige bevindingen moet de registratie van de invoer worden gestaakt. (336) In dit stadium van de procedure is geen besluit genomen over een mogelijke toepassing met terugwerkende kracht van antidumpingmaatregelen. 10. INFORMATIE OVER VOORLOPIGE MAATREGELEN (337) Overeenkomstig de basisverordening heeft de Commissie de belanghebbenden op de hoogte gebracht van de beoogde instelling van voorlopige rechten. Deze informatie is ook openbaar gemaakt op de website van DG Handel. Belanghebbenden hebben drie werkdagen de tijd gekregen om opmerkingen in te dienen over de juistheid van de berekeningen die specifiek aan hen zijn meegedeeld. Naar aanleiding van opmerkingen van NSC en EZZ heeft de Commissie de berekeningen waar nodig gecorrigeerd. Opmerkingen naar aanleiding van de voorafgaande kennisgeving met betrekking tot de methode of andere aspecten van het onderzoek, die geen verband houden met de nauwkeurigheid van de berekeningen, zullen in de definitieve fase van het onderzoek in aanmerking worden genomen. 11. SLOTBEPALINGEN (338) Met het oog op een behoorlijk bestuur zal de Commissie de belanghebbenden uitnodigen schriftelijk te reageren en/of binnen een vaste termijn een hoorzitting met de Commissie en/of de raadadviseur-auditeur in handelsprocedures aan te vragen. (339) De bevindingen betreffende de instelling van voorlopige rechten zijn voorlopig en kunnen in het definitieve stadium van het onderzoek worden gewijzigd, HEEFT DE VOLGENDE VERORDENING VASTGESTELD: Artikel 1 1.   Er wordt een voorlopig antidumpingrecht ingesteld op bepaalde gewalste platte producten van ijzer, van niet-gelegeerd staal of van ander gelegeerd staal, ook indien opgerold (waaronder op maat gesneden producten en producten uit bandstaal), niet verder bewerkt dan warmgewalst, en niet geplateerd noch bekleed, momenteel ingedeeld onder de GN-codes 7208 10 00 , 7208 25 00 , 7208 26 00 , 7208 27 00 , 7208 36 00 , 7208 37 00 , 7208 38 00 , 7208 39 00 , 7208 40 00 , 7208 52 10 , 7208 52 99 , 7208 53 10 , 7208 53 90 , 7208 54 00 , 7211 13 00 , 7211 14 00 , 7211 19 00 , ex 7225 19 10  (Taric-code 7225 19 10 90), 7225 30 90 , ex 7225 40 60  (Taric-code 7225 40 60 90), 7225 40 90 , ex 7226 19 10  (Taric-codes 7226 19 10 91, 7226 19 10 95), 7226 91 91  en 7226 91 99 , van oorsprong uit Egypte, Japan en Vietnam. De volgende producten blijven buiten beschouwing: 1) producten van roestvrij staal en siliciumstaal met georiënteerde korrel; 2) producten van gereedschapsstaal en sneldraaistaal; 3) producten, niet opgerold, zonder in reliëf gewalste motieven, met een dikte van meer dan 10 mm en een breedte van minimaal 600 mm, en 4) producten, niet opgerold, zonder in reliëf gewalste motieven, met een dikte van minimaal 4,75 mm en maximaal 10 mm en een breedte van minimaal 2 050 mm. 2.   De voorlopige antidumpingrechten die van toepassing zijn op de nettoprijs, franco grens Unie, vóór inklaring, van de in lid 1 genoemde en door de hieronder vermelde ondernemingen vervaardigde producten is als volgt: Land van oorsprong Onderneming Voorlopig antidumpingrecht Aanvullende Taric-code Egypte Ezz Steel Company 12,8  % 89M8 Egypte Alle overige invoer van oorsprong uit Egypte 12,8  % 8999 Japan Nippon Steel Corporation 31,8  % 89M9 Japan Tokyo Steel Co. Ltd 6,9  % 89MA Japan Andere meewerkende ondernemingen: 31,1  % — Daido Steel Co., Ltd — JFE Steel Corporation 89MB 89ME Japan Alle overige invoer van oorsprong uit Japan 31,8  % 8999 Vietnam Formosa Ha Tinh Steel Corporation 12,1  % 89MC Vietnam Alle overige invoer van oorsprong uit Vietnam 12,1  % 8999 3.   De antidumpingrechten zijn niet van toepassing op de Vietnamese producent-exporteur Hoa Phat group/Hoa Phat Dung Quat Steel Joint Company, bestaande uit Hoa Phat Dung Quat Steel Joint Company, Hoa Phat Cold Rolled Steel Company Limited, Hoa Phat Steel Sheet Limited Liability Company, Hoa Phat Steel Pipe Company Limited — Hung Yen branch, Binh Duong Hoa Phat Steel Pipe Company Limited en Hoa Phat Da Nang Steel Pipe Company Limited (aanvullende Taric-code 89MD). 4.   De individuele rechten die zijn vastgesteld voor de in lid 2 vermelde ondernemingen zijn uitsluitend van toepassing indien aan de douaneautoriteiten van de lidstaten een geldige handelsfactuur wordt overgelegd die een verklaring bevat die is gedateerd en ondertekend door een met naam en functie geïdentificeerde medewerker van de entiteit die deze factuur heeft opgesteld, en die luidt als volgt: “Ondergetekende verklaart dat de (hoeveelheid in ton) (betrokken product) die naar de Europese Unie wordt uitgevoerd en waarop deze factuur betrekking heeft, is vervaardigd door (naam en adres van de onderneming) (aanvullende Taric-code) in [Egypte, Japan of Vietnam]. Ondergetekende verklaart dat de in deze factuur verstrekte informatie juist en volledig is.” Als een dergelijke factuur niet wordt overgelegd, wordt het recht toegepast dat voor “alle overige invoer van oorsprong uit [Egypte, Japan of Vietnam]” geldt. 5.   Bij het in de Unie in het vrije verkeer brengen van het in lid 1 genoemde product wordt een zekerheid gesteld die gelijk is aan het bedrag van het voorlopige recht. 6.   Tenzij anders vermeld, zijn de geldende bepalingen inzake douanerechten van toepassing. Artikel 2 1.   Belanghebbenden moeten hun schriftelijke opmerkingen inzake deze verordening, met inbegrip van opmerkingen over het voornemen van de Commissie om de huidige procedure ten aanzien van India te beëindigen, binnen 15 kalenderdagen na de datum van inwerkingtreding van deze verordening bij de Commissie indienen. 2.   Belanghebbenden die om een hoorzitting bij de Commissie willen verzoeken, moeten dit binnen vijf kalenderdagen na de datum van inwerkingtreding van deze verordening doen. 3.   Belanghebbenden die willen worden gehoord door de raadadviseur-auditeur in handelsprocedures, kunnen binnen vijf kalenderdagen na de datum van inwerkingtreding van deze verordening een verzoek daartoe indienen. De raadadviseur-auditeur kan buiten deze termijn ingediende verzoeken beoordelen en kan in voorkomend geval besluiten die verzoeken te aanvaarden. Artikel 3 1.   De douaneautoriteiten wordt opgedragen de bij artikel 1 van Uitvoeringsverordening (EU) 2024/2719 ingestelde registratie van de invoer te beëindigen. 2.   Gegevens die zijn verzameld met betrekking tot producten die ten hoogste 90 dagen vóór de datum van inwerkingtreding van deze verordening voor invoer ten verbruik in de EU zijn aangegeven, moeten worden bewaard tot eventuele definitieve maatregelen in werking treden of tot deze procedure is beëindigd. Artikel 4 Deze verordening treedt in werking op de dag na die van de bekendmaking ervan in het Publicatieblad van de Europese Unie . Artikel 1 is gedurende een periode van zes maanden van toepassing. Deze verordening is verbindend in al haar onderdelen en is rechtstreeks toepasselijk in elke lidstaat. Gedaan te Brussel, 4 april 2025. Voor de Commissie De voorzitter Ursula VON DER LEYEN ( 1 ) PB L 176 van 30.6.2016, blz. 21 , ELI: http://data.europa.eu/eli/reg/2016/1036/oj . ( 2 ) Bericht van inleiding van een antidumpingprocedure betreffende de invoer van bepaalde warmgewalste platte producten van ijzer, van niet-gelegeerd staal of van ander gelegeerd staal, van oorsprong uit Egypte, India, Japan en Vietnam ( PB C, C/2024/4995, 8.8.2024, ELI: http://data.europa.eu/eli/C/2024/4995/oj ). ( 3 ) Uitvoeringsverordening (EU) 2024/2719 van de Commissie van 24 oktober 2024 tot onderwerping van de invoer van bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Egypte, India, Japan en Vietnam aan registratie ( PB L, 2024/2719, 25.10.2024, ELI: http://data.europa.eu/eli/reg_impl/2024/2719/oj ). ( 4 ) Egyptische boekhoudstandaard nr. 13, gewijzigd bij Kabinetsbesluit nr. 1568/2022. ( 5 ) https://tron.trade.ec.europa.eu/investigations/case-view?caseId=2743 . ( 6 ) Artikel 6, lid 1, van de basisverordening. ( 7 ) Zie Uitvoeringsverordening (EU) 2017/649 van de Commissie van 5 april 2017 tot instelling van een definitief antidumpingrecht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit de Volksrepubliek China ( PB L 92 van 6.4.2017, blz. 68 , ELI: http://data.europa.eu/eli/reg_impl/2017/649/oj ); Uitvoeringsverordening (EU) 2017/1795 van de Commissie van 5 oktober 2017 tot instelling van een definitief antidumpingrecht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Brazilië, Iran, Rusland en Oekraïne, en tot beëindiging van het onderzoek naar de invoer van bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Servië ( PB L 258 van 6.10.2017, blz. 24 , ELI: http://data.europa.eu/eli/reg_impl/2017/1795/oj ); Uitvoeringsverordening (EU) 2021/1100 van de Commissie van 5 juli 2021 tot instelling van een definitief antidumpingrecht en tot definitieve inning van het voorlopige antidumpingrecht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit Turkije ( PB L 238 van 6.7.2021, blz. 32 , ELI: http://data.europa.eu/eli/reg_impl/2021/1100/oj ); Uitvoeringsverordening (EU) 2017/969 van de Commissie van 8 juni 2017 tot instelling van een definitief compenserend recht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit de Volksrepubliek China en tot wijziging van Uitvoeringsverordening (EU) 2017/649 van de Commissie tot instelling van een definitief antidumpingrecht op bepaalde warmgewalste platte producten van ijzer, van niet-gelegeerd staal of van ander gelegeerd staal van oorsprong uit de Volksrepubliek China ( PB L 146 van 9.6.2017, blz. 17 , ELI: http://data.europa.eu/eli/reg_impl/2017/969/oj ). ( 8 ) De gegevens van Eurostat zijn aangepast aan de omvang van de uitvoer die de Vietnamese producenten-exporteurs voor het onderzoektijdvak hebben opgegeven. ( 9 ) Arrest van het Hof van Justitie van 27 november 1991, Gimelec/Commissie, C-315/90, ECLI:EU:C:1991:447, punten 16 tot en met 29; rapport van de WTO-beroepsinstantie van 24.7.2001, WT/DS184/AB/R, punten 181 tot en met 215. ( 10 ) Verordening (EU) 2019/287 van het Europees Parlement en de Raad van 13 februari 2019 tot uitvoering van de bilaterale vrijwaringsclausules en andere mechanismen die de tijdelijke intrekking mogelijk maken van preferenties in bepaalde handelsovereenkomsten tussen de Europese Unie en derde landen ( PB L 53 van 22.2.2019, blz. 1 , ELI: http://data.europa.eu/eli/reg/2019/287/oj ). ( 11 ) Uitvoeringsverordening (EU) 2021/1100. ( 12 ) Europese Federatie van de distributie en handel in stalen buizen en metalen. Leden zijn de nationale federaties van de staal-, metaal- en buisdistributie, evenals distributieondernemingen, staalservicebedrijven en handelsondernemingen met grensoverschrijdende activiteiten in Europese OESO-landen. ( 13 ) MEPS International — Global Steel Prices, editie van januari 2025. ( 14 ) Uitvoeringsverordening (EU) 2019/159 van de Commissie van 31 januari 2019 tot instelling van definitieve vrijwaringsmaatregelen ten aanzien van de invoer van bepaalde staalproducten ( PB L 31 van 1.2.2019, blz. 27 , ELI: http://data.europa.eu/eli/reg_impl/2019/159/oj ). ELI: http://data.europa.eu/eli/reg_impl/2025/670/oj ISSN 1977-0758 (electronic edition)",
  "source": "EUR LEX"
}