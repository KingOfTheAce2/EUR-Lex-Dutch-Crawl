{
  "url": "http://www.w3.org/1999/xhtml\"><!--",
  "content": "L_202302388NL.000101.fmx.xml Publicatieblad van de Europese Unie NL Serie L 2023/2388 10.10.2023 BESLUIT (EU) 2023/2388 VAN DE COMMISSIE van 10 augustus 2022 betreffende steunmaatregel SA.57991 — 2021/C (ex 2021/NN) door Denemarken uitgevoerd ten gunste van Post Danmark A/S als compensatie voor de universeledienstverplichting in 2020 (Kennisgeving geschied onder nummer C(2022) 5706) (Slechts de tekst in de Engelse taal is authentiek) (Voor de EER relevante tekst) Inhoud 1. Procedure 3 2. Beschrijving van de steun 4 2.1. Begunstigde 4 2.2. De universeledienstverplichting 5 2.3. Eerdere besluiten inzake compensatie van Post Danmark voor de universeledienstverplichting 6 2.4. Begroting 6 2.5. Rechtsgrondslag 6 2.6. Duur 7 2.7. Gronden voor inleiding van de procedure 7 3. Opmerkingen van belanghebbenden 7 3.1. Naleving van Richtlijn 2006/111/EG 8 3.2. Naleving van de NAC-methode 9 3.2.1. Inputgegevens voor de NAC 9 3.2.2. Toegang tot de volledige NAC-cijfers 9 3.2.3. Aannames in het contrafeitelijke scenario van de NAC-methode 9 3.2.4. Effect van de inkrimping op het marktaandeel 10 3.2.5. Immateriële voordelen 10 3.2.6. De universeledienstverplichting levert voordelen op 13 3.2.7. Inkomsten uit postzegels 13 3.2.8. Vermeende dubbeltelling 14 3.2.9. Benchmarking 14 3.2.10. Gesorteerde tijdschriftenpost 15 3.3. Naleving van Richtlijn 97/67/EG — Uitsluitende rechten 15 4. Opmerkingen van Denemarken over het inleidingsbesluit 15 4.1. Rechtmatigheid van de steun 15 4.2. Naleving van Richtlijn 2006/111/EG 16 4.2.1. Beschrijving van de wijze waarop Post Danmark kosten toerekent 16 4.2.2. Beschrijving van de wijze waarop Post Danmark inkomsten toerekent 21 4.2.3. Beschrijving van de wijze waarop Post Danmark een gescheiden boekhouding voert 21 4.2.4. Beschrijving van het toezicht op de boekhoudpraktijken van Post Danmark 22 4.2.5. Conclusie van Denemarken over de kostentoerekening 24 4.3. Naleving van de NAC-methode 25 4.3.1. Inputgegevens voor de NAC 25 4.3.2. Aannames in het contrafeitelijke scenario van de NAC-methode 25 4.3.3. Conclusie van Denemarken over de NAC-methode 29 5. Opmerkingen van Denemarken over de opmerkingen van de belanghebbenden 29 5.1. Naleving van Richtlijn 2006/111/EG 29 5.2. Naleving van de NAC-methode 29 5.2.1. In het contrafeitelijke scenario gedane aannames 30 5.2.2. Effect van de inkrimping op het marktaandeel 30 5.2.3. Immateriële voordelen 31 5.2.4. De universeledienstverplichting levert voordelen op 35 5.2.5. Inkomsten uit postzegels 35 5.2.6. Vermeende dubbeltelling 37 5.2.7. Benchmarking 37 5.2.8. Gesorteerde tijdschriftenpost 38 5.3. Naleving van Richtlijn 97/67/EG — Uitsluitende rechten 38 6. Beoordeling van de steun 38 6.1. Rechtmatigheid 38 6.2. Aanwezigheid van steun 39 6.2.1. Aan de staat toe te rekenen en uit staatsmiddelen bekostigde maatregel 40 6.2.2. Aan een onderneming toegekende maatregel 40 6.2.3. Voordeel 40 6.2.4. Selectiviteit 41 6.2.5. Invloed op het handelsverkeer en verstoring van de mededinging 41 6.2.6. Conclusie inzake het bestaan van steun 42 6.3. Verenigbaarheid 42 6.3.1. De maatregelen op hun verenigbaarheid getoetst aan de DAEB-kaderregeling 2012 42 6.3.2. Conclusie betreffende de verenigbaarheid 67 6.4. Conclusie 67 DE EUROPESE COMMISSIE, Gezien het Verdrag betreffende de werking van de Europese Unie, en met name artikel 108, lid 2, eerste alinea, Gezien de Overeenkomst betreffende de Europese Economische Ruimte, en met name artikel 62, lid 1, punt a), Gezien de mededeling van de Commissie — EU-kaderregeling inzake staatssteun in de vorm van compensatie voor de openbare dienst ( 1 ) , Gezien Richtlijn 97/67/EG van het Europees Parlement en de Raad van 15 december 1997 betreffende gemeenschappelijke regels voor de ontwikkeling van de interne markt voor postdiensten in de Gemeenschap en de verbetering van de kwaliteit van de dienst ( 2 ) , Na de belanghebbenden overeenkomstig de genoemde bepalingen ( 3 ) te hebben verzocht hun opmerkingen te maken, en gezien deze opmerkingen, Overwegende hetgeen volgt: 1. PROCEDURE (1) De Commissie heeft Denemarken bij brief van 23 juli 2021 in kennis gesteld van haar besluit om ten aanzien van de aan Post Danmark toegekende compensatie voor het verstrekken van de universele postdienst in 2020 de procedure van artikel 108, lid 2, van het Verdrag betreffende de werking van de Europese Unie (VWEU) in te leiden. (2) Het besluit van de Commissie tot inleiding van de procedure (hierna “het inleidingsbesluit”) is in het Publicatieblad van de Europese Unie bekendgemaakt ( 4 ) . De Commissie heeft de belanghebbenden verzocht hun opmerkingen kenbaar te maken. (3) Denemarken heeft op 3 augustus 2021 voorlopige opmerkingen ingediend, samen met een verzoek om verlenging van de termijn voor het indienen van opmerkingen. Op 1 oktober 2021 werden de definitieve opmerkingen van Denemarken ontvangen. Op 25 oktober 2021 vulde Denemarken zijn definitieve opmerkingen aan. (4) Op 15 oktober 2021 heeft de Commissie de klager schriftelijk laten weten dat zijn onder nummer SA.55918(2020/FC) geregistreerde klacht werd afgesloten en dat het onderzoek onder één zaaknummer — SA.57991(2021/C) — zou worden voortgezet. Bij dezelfde brief werd de niet-vertrouwelijke versie van de brief van 23 juli 2021 met de klager gedeeld. (5) Na een verzoek om verlenging van de termijn voor het indienen van opmerkingen heeft de Commissie op 15 en 17 december 2021 opmerkingen ontvangen van in totaal vijf belanghebbenden (zie overweging 26). De Commissie heeft de opmerkingen van de derde partijen op 22 december 2021 en 3 januari 2022 doorgestuurd naar Denemarken, nadat zij de vertrouwelijke informatie op verzoek van die partijen had verwijderd. Denemarken werd in de gelegenheid gesteld te reageren. Na een verzoek om verlenging van de termijn reageerde Denemarken bij brief van 1 februari 2022 aan de Commissie op de opmerkingen van de belanghebbenden. (6) Denemarken heeft er bij wijze van uitzondering mee ingestemd af te zien van zijn uit artikel 342 VWEU in samenhang met artikel 3 van Verordening 1/1958 ( 5 ) voortvloeiende rechten, en om dit besluit in het Engels te laten aannemen en bekendmaken. 2. BESCHRIJVING VAN DE STEUN 2.1. Begunstigde (7) De Deense overheid verleent sinds 1711 postdiensten. De landelijke bezorging van poststukken ging in 1865 van start. Tot 1995 vielen de postdiensten in Denemarken onder de verantwoordelijkheid van het Ministerie van Publieke Werken. (8) Bij wet nr. 88 van 8 februari 1995 ( 6 ) heeft Denemarken alle activiteiten van de postdienst overgeheveld naar Post Danmark, dat werd opgericht als onafhankelijke overheidsonderneming. Krachtens de Deense wet op de postdiensten ( 7 ) beschikte Post Danmark over een wettelijk monopolie op binnenlandse en grensoverschrijdende brieven. (9) De Deense minister van Vervoer heeft Post Danmark A/S als overheidsonderneming met beperkte aansprakelijkheid opgericht bij wet nr. 409 van 6 juni 2002 ( 8 ) . Krachtens artikel 4 van die wet mag de staat maximaal 25 % van de aandelen van Post Danmark verkopen. In 2005 verwierf Post Invest S.A. (beheerd door CVC Capital Partners) 22 % van de aandelen in Post Danmark en werd 3 % van de aandelen overgedragen aan de werknemers. In 2009 verkocht Post Invest S.A. haar belang in de onderneming terug ( 9 ) aan Denemarken, vlak voordat de onderneming fuseerde ( 10 ) met de Zweedse postexploitant Posten AB ( 11 ) . Bij de fusie werd PostNord AB opgericht. (10) De fusie had tot doel een robuustere onderneming tot stand te brengen en het hoofd te bieden aan de groeiende druk op een van de kernactiviteiten van de onderneming: de bezorging van brieven. PostNord AB is voor 40 % in handen van Denemarken en voor 60 % van Zweden (terwijl beide landen elk 50 % van de stemrechten hebben), en is 100 % eigenaar van PostNord Group AB (hierna “de PostNord-groep”). De ondernemingsstructuur wordt weergegeven in figuur 1. (11) De PostNord-groep is hoofdzakelijk actief op de Zweedse, Deense, Noorse en Finse markten voor postdiensten, en biedt koeriers-, vracht- en logistieke oplossingen aan in Scandinavië en in de rest van Europa. (12) Post Danmark is een volle dochteronderneming van de PostNord-groep en is actief op de Deense postmarkten, waar zij een verscheidenheid aan postdiensten aanbiedt, zoals de bezorging van brieven en pakketten, en een landelijk netwerk van postkantoren exploiteert. (13) Sinds de liberalisering van de Deense postmarkt in 2011 biedt Post Danmark haar diensten conform de Richtlijn 97/67/EG in volle concurrentie met andere postexploitanten aan. Denemarken heeft Post Danmark uit hoofde van de Deense postwet ( 13 ) belast met de universeledienstverplichting. Post Danmark ondervindt concurrentie in alle bedrijfssegmenten, met inbegrip van de pakketmarkt en de markt voor de distributie van kranten en tijdschriften. 2.2. De universeledienstverplichting (14) Bij twee afzonderlijke vergunningen is aan Post Danmark de universeledienstverplichting voor 2020 toegekend. De eerste vergunning bestrijkt de periode van 1 januari 2020 tot en met 30 juni 2020 en werd op 20 december 2019 afgegeven. De tweede vergunning, die op 25 juni 2020 werd afgegeven, betreft de periode van 1 juli 2020 tot en met 31 december 2020 ( 14 ) . (15) De voorwaarden van de universeledienstverplichting zijn vastgelegd in de op 30 mei 2016 afgegeven individuele vergunning voor de onderneming ( 15 ) , die liep tot en met 31 december 2019 en die bij de twee vergunningen is verlengd. (16) De individuele vergunning van 2016 omvat bepalingen inzake het niveau van dienstverlening, de kwaliteit en de tarieven, en verplicht Post Danmark de onder de universeledienstverplichting vallende producten ten minste vijf werkdagen per week te bezorgen: 1) De volgende producten vallen onder de bezorgverplichting: geadresseerde brieven; geadresseerde periodieken (dag-, week- en maandbladen) en andere geadresseerde stukken met gestandaardiseerde gedrukte inhoud (zoals catalogi) met een gewicht tot 2 kg; geadresseerde pakketten tot 20 kg (uitgezonderd BtB-pakketten ( 16 ) waarop contractuele voorwaarden van toepassing zijn); en voor blinde personen bestemde stukken tot 7 kg (franco geleverd). 2) De tarieven voor de diensten in het kader van de bezorgverplichting moeten op de kosten gebaseerd, transparant en niet-discriminerend zijn. Alleen de bezorging van stukpost moet in het hele land tegen uniforme tarieven worden aangeboden. Stukpost omvat gefrankeerde losse brieven en pakketten die niet onder een overeenkomst met Post Danmark vallen. De Deense burgerluchtvaart- en spoorwegautoriteit moet het enkelstukstarief voor binnenlandse gewone brieven tot 50 gram goedkeuren. Post Danmark stelt het tarief voor de overige poststukken vast. 3) Voorts heeft Denemarken ervoor gekozen uniforme tarieven toe te passen op stukpost overeenkomstig artikel 12 van Richtlijn 97/67/EG. 4) De dienstverrichting in het kader van de universeledienstverplichting is onderworpen aan kwaliteitsnormen die zijn vastgelegd in de individuele vergunning van Post Danmark overeenkomstig artikel 17 van Richtlijn 97/67/EG. Krachtens die kwaliteitsnormen moet 93 % van alle gewone binnenlandse brieven binnen vijf werkdagen, en 93 % van de pakketten binnen één werkdag, worden bezorgd. Overeenkomstig de kwaliteitsnorm voor het intracommunautaire grensoverschrijdende verkeer van exprespost moet 85 % van dergelijke stukken binnen drie werkdagen na aanbieding en 97 % binnen vijf werkdagen na aanbieding worden bezorgd. De kwaliteitsnorm voor geadresseerde zendingen van periodieken, tijdschriften, vakbladen, catalogi enz. wordt door Post Danmark vastgesteld. 5) Post Danmark moet een landelijk netwerk van postpunten in stand houden om aan haar verplichtingen in het kader van de universeledienstverplichting te voldoen. (17) Voor de levering van diensten in het kader van de universeledienstverplichting in 2020 gelden de in overweging 16 genoemde vereisten. 2.3. Eerdere besluiten inzake compensatie van Post Danmark voor de universeledienstverplichting (18) Denemarken heeft Post Danmark in de periode 2017-2019 gecompenseerd voor de vervulling van de universeledienstverplichting. (19) De Commissie heeft die steun goedgekeurd bij besluit van 28 mei 2018 betreffende steunmaatregel SA.47707 (“het besluit van 2018”) ( 17 ) . (20) ITD, een Deense particuliere brancheorganisatie van transport- en logistiekbedrijven, heeft beroep ingesteld tegen het besluit van 2018, en op 5 mei 2021 heeft het Gerecht het besluit van de Commissie voor wat betreft de compensatie voor de universeledienstverplichting bevestigd ( 18 ) . 2.4. Begroting (21) Voor de steunmaatregel is een bedrag van maximaal 225 miljoen DKK (ongeveer 30 miljoen EUR ( 19 ) ) beschikbaar. In januari 2020 had Denemarken hiervan reeds ongeveer 112 miljoen DKK — exact 15 miljoen EUR — uit de Deense overheidsbegroting uitbetaald voor de eerste helft van 2020 ( 20 ) . 2.5. Rechtsgrondslag (22) De volgende wetsteksten vormen de rechtsgrondslag voor de maatregel: 1) Bij de twee aan Post Danmark afgegeven individuele vergunningen (overweging 14), bij elkaar genomen, werd Post Danmark belast met de vervulling van de universeledienstverplichting gedurende heel 2020 overeenkomstig de Deense postwet (“de postwet”) en onder de voorwaarden van de individuele vergunning van 30 mei 2016, die op 31 december 2019 zou aflopen maar is verlengd. 2) De minister van Vervoer verzocht de commissie Financiën van het Deens parlement bij een besluit (“ aktstykke ”) om in te stemmen met de betaling van het aangemelde bedrag om Post Danmark te compenseren voor de aan haar opgelegde verplichting om de universele postdienst te verrichten voor de periode van 1 januari 2020 tot en met 30 juni 2020 ( 21 ) . (3) De minister van Vervoer verzocht de commissie Financiën van het Deens parlement bij een aktstykke in te stemmen met de betaling van het aangemelde bedrag om Post Danmark te compenseren voor de aan haar opgelegde verplichting om de universele postdienst te verrichten voor de periode van 1 juli 2020 tot en met 31 december 2020 ( 22 ) . (4) Op 20 december 2019 ondertekenden Denemarken en Post Danmark een eerste overeenkomst ( 23 ) . De overeenkomst omvat uitvoerige beginselen inzake toezicht, berekening en verslaglegging, met inbegrip van een mechanisme voor controle achteraf om na te gaan of Post Danmark niet te veel compensatie heeft ontvangen. Bij de overeenkomst is bepaald dat de compensatie voor de universeledienstverplichting voor de periode van 1 januari 2020 tot en met 30 juni 2020 wordt toegekend op grond van het DAEB-besluit, 15 miljoen EUR bedraagt en uiterlijk op 9 januari 2020 wordt betaald tegen de wisselkoers van de desbetreffende dag. (5) Op 25 juni 2020 ondertekenden Denemarken en Post Danmark een tweede overeenkomst ( 24 ) . De overeenkomst omvat uitvoerige beginselen inzake toezicht, berekening en verslaglegging, met inbegrip van een mechanisme voor controle achteraf om na te gaan of Post Danmark niet te veel compensatie heeft ontvangen. Bij de overeenkomst is bepaald dat de compensatie voor de universeledienstverplichting voor de periode van 1 juli 2020 tot en met 31 december 2020 112 miljoen DKK bedraagt en wordt toegekend onder voorbehoud van goedkeuring door de Commissie. 2.6. Duur (23) De steunmaatregel heeft betrekking op het jaar 2020. 2.7. Gronden voor inleiding van de procedure (24) De Commissie besloot de formele onderzoeksprocedure in te leiden omdat zij betwijfelde of de aan Post Danmark toegekende compensatie voor de universeledienstverplichting voor 2020 verenigbaar was met de interne markt. Het huidige besluit is beperkt tot het onderzoek naar de compensatie voor de universeledienstverplichting voor 2020 en heeft geen betrekking op andere afzonderlijke maatregelen ( 25 ) die belanghebbenden aan de orde hebben gesteld in hun opmerkingen bij het inleidingsbesluit. Niettemin komen verschillende opmerkingen van belanghebbenden met betrekking tot die maatregelen in het hier aan de orde zijnde besluit aan bod, voor zover ze ook relevant zijn voor de beoordeling van de compensatie voor de universeledienstverplichting voor 2020. (25) De Commissie heeft twijfels geuit ten aanzien van: 1) de kostentoerekeningsmethode en met name de scheiding van de boekhouding, naar aanleiding van het verslag van de Rigsrevisionen van 15 januari 2021 (overwegingen 101 tot en met 105 van het inleidingsbesluit); 2) de inputgegevens voor de berekening van de netto vermeden kosten (Net Avoided Cost — NAC), aangezien deze gegevens gekoppeld zijn aan de kostentoerekeningsmethode waarover de Commissie ook twijfels heeft geuit (zie de overwegingen 146 en 147 van het inleidingsbesluit), en 3) de effecten van bepaalde aannames met betrekking tot de kosten en inkomsten van Post Danmark in het contrafeitelijke scenario, meer precies de aanname dat de inkrimping van de onderneming (lagere volumes door de stopzetting van bepaalde diensten in het contrafeitelijke scenario) en de sluiting van een sorteercentrum en [5-10] distributiecentra geen effect zouden hebben op de kosten per eenheid voor de levering van poststukken (overwegingen 148 tot en met 151 van het inleidingsbesluit). 3. OPMERKINGEN VAN BELANGHEBBENDEN (26) De Commissie ontving opmerkingen van vijf belanghebbenden, te weten: 1) Brancheorganisationen for den danske vejgodstransport (“ITD”), een Deense particuliere brancheorganisatie van transport- en logistiekbedrijven ( 26 ) ; 2) Jørgen Jensen Distribution A/S (“JJD”), een Deense onderneming die vracht — waaronder pakketten — vervoert met vrachtwagens en opleggers. JJD biedt ook vervoersdiensten aan waarbij producten worden afgehaald en geleverd; 3) Specialforeningen for Logistik og Distribution (“SLD”), een Deense brancheorganisatie waarvan alle leden diensten op het gebied van vracht- en palletvervoer verlenen. Twee leden houden zich specifiek bezig met pakketvervoer. De helft van de leden van SLD verricht diensten op het gebied van internationaal goederenvervoer en logistiek; 4) Danske Medier vertegenwoordigt ongeveer 300 particuliere mediabedrijven in Denemarken. De leden van Danske Medier zijn post- en pakketdistributeurs en sommige nemen bepaalde distributiediensten af van Post Danmark; 5) een anonieme partij die wordt aangeduid als “onderneming 1”. 3.1. Naleving van Richtlijn 2006/111/EG (27) De belanghebbenden hebben verschillende opmerkingen gemaakt met betrekking tot de twijfels die de Commissie in het inleidingsbesluit heeft geuit over de bij de DAEB-kaderregeling vereiste naleving van Richtlijn 2006/111/EG van de Commissie ( 27 ) . (28) ITD, onderneming 1, JJD en SLD zijn van mening dat het Ministerie van Vervoer is tekortgeschoten in het toezicht op Post Danmark, waardoor het onduidelijk is of Post Danmark er correcte boekhoudpraktijken op nahoudt. (29) De belanghebbenden zijn voorts van mening dat de jaarlijkse controles van de rekeningen van Post Danmark door externe accountants onbetrouwbaar zijn, met name omdat de “Vervoersautoriteit er niet op heeft toegezien dat de accountant zou nagaan of Post Danmark op een voldoende gedetailleerd niveau gegevens vastlegt , ofschoon zij daartoe verplicht is uit hoofde van het boekhoudreglement ( 28 ) ” (nadruk toegevoegd door de belanghebbenden) ( 29 ) . (30) ITD, onderneming 1 en SLD voeren aan dat de kostentoerekening van Post Danmark leidt tot overcompensatie omdat zij volgens haar eigen interne boekhoudpraktijk bijna al haar gemeenschappelijke kosten moet toerekenen aan de rekening voor de universeledienstverplichting in plaats van de kosten op passende wijze te verdelen over die rekening en de niet aan de universeledienstverplichting gerelateerde rekening. (31) ITD, onderneming 1, SLD en JJD zijn van mening dat er, gelet op de onbetrouwbare kostentoerekening van Post Danmark, een risico bestaat dat Post Danmark wordt overgecompenseerd. (32) ITD en onderneming 1 achten het onvoldoende dat Denemarken nieuwe informatie verstrekt om de twijfels van de Commissie weg te nemen en vinden dat Denemarken moet garanderen dat Post Danmark de “noodzakelijkheidsregel” ( 30 ) in haar “Beginselen en methoden” (d.w.z. haar interne boekhoudregels) afschaft of vervangt door een toerekeningsregel waarbij de kosten correct worden verdeeld tussen de rekening voor de universeledienstverplichting en de niet aan de universeledienstverplichting gerelateerde rekening. (33) Bovendien verwijzen ITD en onderneming 1 naar blz. 22 van het verslag van de Rigsrevisionen, waarin de Rigsrevisionen tot de conclusie komt dat de verdeelsleutels van Post Danmark niet goed onderbouwd zijn: “Het onderzoek van PwC [uit 2014 ( 31 ) ] heeft uitgewezen dat de toepassing van het boekhoudreglement door Post Danmark op basis van het beginsel van incrementele kosten betekende dat het merendeel van de kosten op alle niveaus (verkoop, sortering, vervoer en distributie) werd toegerekend aan de rekeningen met betrekking tot de universeledienstverplichting, ook al maakten de onder die verplichting vallende producten minder dan de helft uit van alle producten ” (nadruk toegevoegd door ITD en onderneming 1). Volgens ITD en onderneming 1 betekent dit dat Post Danmark uit hoofde van de boekhoudreglementen (van 2006 en 2011, zie ook overweging 46 van het inleidingsbesluit) alle gemeenschappelijke kosten moest toerekenen aan de rekening voor de universeledienstverplichting. (34) Danske Medier is van mening dat de met de NAC-methode berekende compensatie voor de universeledienstverplichting voor 2020 te hoog is omdat is uitgegaan van incrementele kostentoerekening, waarbij alle kosten die nodig zijn voor de uitvoering van de universeledienstverplichting in hun geheel worden toegerekend aan de rekening voor die verplichting. Danske Medier merkt op dat deze methode de kosten van de universeledienstverplichting kunstmatig opdrijft en zodanig moet worden gewijzigd dat de gemeenschappelijke kosten correct worden verdeeld tussen de rekening voor de universeledienstverplichting en de andere rekening. (35) Bovendien is Danske Medier van mening dat Post Danmark de compensatie voor de universeledienstverplichting gebruikt om grote verliezen van haar buiten de universeledienstverplichting vallende activiteiten te dekken. (36) Tot slot merkt Danske Medier op dat het toezicht op de PostNord-groep tekortschiet omdat de bedrijfsstructuur ondoorzichtig zou zijn. 3.2. Naleving van de NAC-methode (37) De belanghebbenden zijn het er in het algemeen over eens dat de in het inleidingsbesluit vermelde NAC van 394 miljoen DKK te hoog zijn en sluiten daarom niet uit dat de compensatie van 225 miljoen DKK ook te hoog is. 3.2.1. Inputgegevens voor de NAC (38) Gelet op het volgens hen gebrekkige toezicht van het Ministerie van Vervoer op Post Danmark, betwijfelen ITD, onderneming 1, JJD en SLD ook of Post Danmark alle gegevens voor de opstelling van haar rekeningen heeft geregistreerd, zodat alle eerdere controles van Post Danmark onbruikbaar zijn en alle aanvullende externe controles door onafhankelijke accountants die zich op de jaarlijkse controles van Post Danmark hebben gebaseerd, evenmin betrouwbaar zijn. 3.2.2. Toegang tot de volledige NAC-cijfers (39) ITD, onderneming 1, SLD, JJD en Danske Medier voeren aan dat alle bedragen van de NAC-berekening zo zijn weergegeven in het inleidingsbesluit, dat de klagers niet kunnen beoordelen welke fouten de Deense autoriteiten eventueel in hun berekeningen hebben gemaakt, noch het feitelijke en het contrafeitelijke scenario met elkaar kunnen vergelijken. 3.2.3. Aannames in het contrafeitelijke scenario van de NAC-methode (40) Wat betreft de twijfel van de Commissie of de aannames inzake de inkrimping van Post Danmark en de sluiting van een sorteercentrum en meerdere distributiecentra wel naar behoren in aanmerking zijn genomen in het contrafeitelijke scenario (overwegingen 149 en 150 van het inleidingsbesluit), achten ITD, onderneming 1, JJD en SLD de aanname dat de vermindering van het brievenpostvolume in het contrafeitelijke scenario niet zou resulteren in een stijging van de kosten van Post Danmark per eenheid, onwaarschijnlijk. Voorts zijn ITD, onderneming 1 en SLD van mening dat de sluiting van een sorteercentrum en verschillende distributiecentra in het contrafeitelijke scenario noodzakelijkerwijs tot hogere kosten per eenheid zou leiden. (41) ITD en onderneming 1 zijn van oordeel dat het effect van de stopzetting van bepaalde diensten op de kosten in het contrafeitelijke scenario wordt onderschat en het effect op de inkomsten wordt overschat. Daarbij verwijzen zij naar de internationale brieven- en pakketdistributie, de gratis postdienst voor blinden, de landelijke bezorging van zakelijke post en de verrichting van de volledige onder de universeledienstverplichting vallende distributiedienst via postpunten. De vier elementen komen aan bod in de overwegingen 42 tot en met 45. 3.2.3.1. Internationale brieven- en pakketdistributie (42) ITD, onderneming 1, SLD en JJD merken op dat Denemarken en Post Danmark veronderstellen dat de distributie van poststukken in het contrafeitelijke scenario gedeeltelijk afhankelijk zal zijn van toegang tot het DPD-netwerk dat eigendom is van La Poste (het Franse nationale postbedrijf) op basis van een bestaande samenwerkingsovereenkomst tussen DPD en PostNord AB. Volgens hen kan niet worden aangenomen dat Post Danmark in het contrafeitelijke scenario dezelfde kosten voor de samenwerking met DPD zou maken als in het feitelijke scenario, aangezien Post Danmark in het contrafeitelijke scenario veel minder onderhandelingsmacht zou hebben. Volgens hen komen de kosten van toegang tot het DPD-netwerk hierdoor hoger uit dan het bedrag waarvan Denemarken en Post Danmark zijn uitgegaan in hun NAC-berekening. 3.2.3.2. Gratis postdienst voor blinden (43) ITD en onderneming 1 merken op dat in het besluit van de Commissie van 2018 ( 32 ) werd aangenomen dat Post Danmark in het contrafeitelijke scenario de gratis postdienst voor blinden zou voortzetten. Bijgevolg moet volgens hen in het contrafeitelijke scenario bij de berekening van de compensatie voor de universeledienstverplichting voor 2020 worden aangenomen dat deze kosteloze dienst wordt voortgezet, waardoor de kosten hoger uitvallen dan het bedrag dat Denemarken en Post Danmark in aanmerking nemen in hun NAC-berekening. 3.2.3.3. Landelijke bezorging van zakelijke post (44) ITD, onderneming 1, SLD en JJD merken op dat de landelijke bezorging van zakelijke post naar verluidt zal worden teruggebracht tot bezorging in grote steden met een frequentie van een dag in de week. Volgens hen zou Post Danmark bij stopzetting van de bezorging van zakelijke post op het platteland en in kleine steden veel klanten verliezen — aangezien is aangetoond dat (veel) klanten alleen diensten afnemen bij postexploitanten die in het gehele land bezorgen — en dat de onderneming in het contrafeitelijke scenario bijgevolg minder inkomsten zou genereren dan het bedrag waarvan Denemarken en Post Danmark in hun NAC-berekening zijn uitgegaan. 3.2.3.4. Onder de universeledienstverplichting vallende distributiedienst via postpunten (45) ITD en onderneming 1 merken op dat de onder de universeledienstverplichting vallende distributiedienst via “postpunten” op kleine eilanden in het contrafeitelijke scenario wordt vervangen door een beperkt aanbod van distributiediensten via “servicepunten”, terwijl in het besluit van de Commissie van 2018 werd aangenomen dat de “postpunten” op kleine eilanden zouden worden gesloten zonder te worden vervangen ( 33 ) . Aangezien niet is onderbouwd waarom dit niet langer het geval zou zijn, zijn zij van mening dat de postpunten ook in het contrafeitelijke scenario voor 2020 moeten worden geacht te zijn gesloten zonder vervanging. 3.2.4. Effect van de inkrimping op het marktaandeel (46) Volgens ITD, onderneming 1 en JJD moet rekening worden gehouden met het feit dat de inkrimping in het contrafeitelijke scenario er ook toe zou leiden dat Post Danmark marktaandeel verliest, waardoor de inkomsten in het contrafeitelijke scenario nog lager zouden uitvallen dan het bedrag waarvan Denemarken en Post Danmark zijn uitgegaan in hun NAC-berekening. Deze drie belanghebbenden verwijzen in dit verband naar een besluit van de Commissie van 19 februari 2018 betreffende Tsjechische Post waarin volgens hen werd opgemerkt dat inkrimping leidt tot een verlies aan klanten en tot lagere inkomsten ( 34 ) . 3.2.5. Immateriële voordelen (47) Alle belanghebbenden zijn van mening dat de Commissie in de NAC-methode rekening had moeten houden met verschillende andere soorten immateriële voordelen, die Denemarken en Post Danmark volgens hen niet in aanmerking hadden genomen in hun NAC-berekening. Die immateriële voordelen worden beschreven in de overwegingen 48 tot en met 66. 3.2.5.1. Alomtegenwoordigheid (48) ITD, onderneming 1, SLD en JJD merken op dat de Commissie in de overwegingen 164 en 165 van het inleidingsbesluit van oordeel is dat het in het feitelijke scenario niet nodig is om de alomtegenwoordigheid als immaterieel voordeel in de NAC-berekening op te nemen. Zij illustreren deze opmerking met een verwijzing naar het arrest in zaak T-561/18 ( 35 ) , waarin het Gerecht van oordeel was dat bezorgers van catalogi, tijdschriften en kranten ook bezorgers konden kiezen die geen aanbieder van de universele dienst waren. (49) ITD en onderneming 1 achten dit argument van het Gerecht, waarop de Commissie zich heeft gebaseerd, onjuist omdat niet alle klanten van Post Danmark noodzakelijkerwijs bereid zouden zijn om diensten af te nemen bij aanbieders die geen universele diensten verrichten en tal van regelgevende instanties hebben erkend dat alomtegenwoordigheid gewoonlijk een voordeel oplevert voor de aanbieder van de universele dienst, wat nog altijd waar is ondanks de recente verschuiving in de communicatiegewoonten als gevolg van de technologische ontwikkelingen. Ter onderbouwing van hun opmerkingen verwijzen de belanghebbenden naar verslagen van de regelgevende instanties in België (BIPT, 2014) ( 36 ) en Frankrijk (Arcep, 2010) ( 37 ) , een in opdracht van de Commissie opgesteld verslag van Frontier Economics (2013) ( 38 ) , een verslag van de Europese Groep van regelgevende instanties voor postdiensten (ERGP, 2014) ( 39 ) en een voor DG GROW opgestelde studie van WIK Consult ( 40 ) . (50) Bovendien is SLD van mening dat de alomtegenwoordigheid Post Danmark een enorm voordeel oplevert. SLD stelt dat veel klanten alleen diensten willen afnemen bij een landelijk opererende aanbieder en weten dat de aanbieder van de universele dienst de enige is die overal in het land bezorgt, wat met name van belang is wanneer een klant verhuist. SLD wijst in dit verband op de in overweging 49 genoemde verslagen van Arcep en Frontier Economics en naar een verslag van de ERGP uit 2011 ( 41 ) . (51) JJD maakte vergelijkbare opmerkingen en voerde voorts aan dat de landelijke dekking — die in 2020 goed was voor bijna 70 % van de netto-omzet van Post Danmark ( 42 ) — van cruciaal belang is voor klanten die elektronische handel bedrijven, en dat Post Danmark veel klanten heeft in plattelandsgebieden. 3.2.5.2. Bedrijfsreputatie en merkwaarde (52) ITD, onderneming 1, SLD en JJD voeren aan dat Post Danmark uit hoofde van de universeledienstverplichting gerechtigd is postzegels met het woord “Danmark” te drukken en het symbool van de gouden gekroonde posthoorn te gebruiken in de openbare postkantoren, wat bij klanten vertrouwen wekt in het dienstenaanbod. (53) ITD en onderneming 1 zijn van mening dat de bedrijfsreputatie, ofschoon de Commissie stelt dat die alleen verband houdt met de bezorging van brieven ( 43 ) , volgens de meeste nationale autoriteiten gekoppeld is aan de status van aanbieder van de universele dienst. SLD betoogt voorts dat de universeledienstverplichting het merk niet alleen versterkt in verband met de bezorging van brieven. (54) ITD, onderneming 1, SLD en JJD voeren aan dat rekening moet worden gehouden met de mogelijkheid om hogere tarieven voor postdiensten aan te rekenen in verband met de merkwaarde, maar dat Denemarken en Post Danmark dit aspect niet in aanmerking hebben genomen in de NAC-berekening. 3.2.5.3. Brievenbussen (55) ITD, onderneming 1, SLD en JJD voeren aan dat rekening moet worden gehouden met het recht om kosteloos (rode) brievenbussen bij overheidsgebouwen te plaatsen en met de waarde die voortvloeit uit het bezit van alle brievenbussen, maar dat Denemarken en Post Danmark dat recht en die waarde niet in aanmerking hebben genomen in de NAC-berekening. 3.2.5.4. Postzegels (56) ITD, onderneming 1 en SLD zijn van mening dat de uitgifte van postzegels toegevoegde waarde oplevert in termen van vertrouwen, alomtegenwoordigheid en bedrijfsreputatie en gepaard gaat met toegang tot een internationaal netwerk van wereldwijde vervoerders, en dat hier rekening mee moet worden gehouden. (57) Ter onderbouwing van hun argumenten verwijzen zij met name naar het besluit van de Commissie betreffende Tsjechische Post, dat door het Gerecht werd bevestigd in zaak T-316/18: “het voordeel in verband met het uitsluitende recht van de aanbieder van de universele dienst om postzegels en andere waardepapieren te verkopen, vloeit voort uit het feit dat een deel van de verkochte postzegels en waardepapieren nooit wordt gebruikt (onder meer omdat zij voor filatelistische doeleinden worden bewaard). De waarde van dit voordeel wordt in geld uitgedrukt als de som van i) de geschatte waarde van de verkochte en ongebruikte postzegels en waardepapieren, en ii) de geschatte inkomsten uit de verkoop van postzegels, waardepapieren en soortgelijke producten voor filatelistische doeleinden ” ( 44 ) (nadruk toegevoegd door de belanghebbenden). 3.2.5.5. Schaalvoordelen (58) ITD, onderneming 1 en JJD merken op dat Post Danmark, zoals blijkt uit meerdere persberichten ( 45 ) , schaalvoordelen geniet. Verder blijkt volgens hen uit verschillende studies ( 46 ) dat de aanbieder van de universele dienst haar netwerk met betrekking tot de universeledienstverplichting gebruikt om niet onder die verplichting vallende producten te distribueren, en dat dit onmiskenbare schaalvoordelen oplevert die moeten meegeteld in de NAC-berekening. (59) SLD merkt op dat Post Danmark als aanbieder van de universele dienst niet alleen schaalvoordelen ontleent aan de mogelijkheid om haar netwerk met betrekking tot de universeledienstverplichting te gebruiken voor niet onder die verplichting vallende activiteiten, maar ook aan het enorme pakketvolume. (60) Danske Medier vindt dat de uit de universeledienstverplichting voortvloeiende schaalvoordelen ten onrechte niet in aanmerking zijn genomen als immaterieel voordeel. De organisatie voert aan dat Post Danmark schaalvoordelen geniet dankzij haar sorteer- en distributienetwerk en het gebruik van grote sorteercentra en specifieke voertuigen voor specifieke distributietaken. 3.2.5.6. Onderhandelingsmacht (61) SLD merkt op dat Post Danmark alleen al aan het marktaandeel dat zij als aanbieder van de universele dienst heeft, onderhandelingsmacht ontleent. (62) Volgens ITD, onderneming 1, JJD en SLD blijkt uit verslagen ( 47 ) dat de standpunten van de aanbieder van de universele dienst extra gewicht in de schaal leggen bij de vaststelling van beleid door de overheid. 3.2.5.7. Reclamevoordelen (63) JJD en SLD voeren aan dat Post Danmark reclamevoordelen haalt uit het gebruik van gebouwen, voertuigen en werkkleding met haar logo, terwijl concurrenten voor dergelijke reclame moeten betalen. 3.2.5.8. Complementariteiten aan de vraagzijde (64) Onder verwijzing naar het ERGP-verslag ( 48 ) voert JJD aan dat aanbieders van de universele dienst hun netwerk met betrekking tot de universeledienstverplichting gebruiken om niet onder die verplichting vallende diensten te verlenen, hetgeen een aanzienlijk voordeel oplevert. 3.2.5.9. Ontheffingen met betrekking tot parkeren en stoppen (65) ITD, onderneming 1, SLD en JJD merken op dat Post Danmark als aanbieder van de universele dienst boetevrij en gratis mag parkeren en stoppen, wat een grote waarde vertegenwoordigt in de grotere steden waar concurrenten parkeergeld moeten betalen. 3.2.5.10. Toegang tot openbare registers en ontwikkelingen met betrekking tot klanten/de vraag (66) Volgens ITD, onderneming 1, JJD en SLD heeft de aanbieder van de universele dienst toegang tot informatie in openbare registers over klanten en over de vraag, die hij kan gebruiken om postproducten beter in de markt te zetten en zo klanten te werven en te behouden ( 49 ) . 3.2.6. De universeledienstverplichting levert voordelen op (67) Danske Medier merkt op dat Post Danmark netto-inkomsten haalt uit de universeledienstverplichting en daarom geen subsidie mag ontvangen. (68) In dezelfde geest zijn ITD, onderneming 1 en SLD van mening dat de toewijzing van de universeledienstverplichting een voordeel is en geen nadeel. SLD merkt voorts op dat de meeste aanbieders van de universele dienst zonder de universeledienstverplichting niet zouden kunnen overleven. SLD voert aan dat de universeledienstverplichting de exploitant enorme voordelen oplevert en dat de activiteiten van Post Danmark nog verliesgevender zouden zijn indien zij van de verplichting zou worden ontheven. Verder is het volgens JJD een misvatting dat de universeledienstverplichting een nadeel vormt voor Post Danmark, en is de verplichting juist netto-winstgevend gelet op de verschillende voordelen die eraan verbonden zijn. 3.2.7. Inkomsten uit postzegels (69) ITD, onderneming 1, JJD en SLD voeren aan dat Post Danmark in het contrafeitelijke scenario geen postzegels zou kunnen uitgeven. Daarom zijn zij van mening dat haar diensten in het contrafeitelijke scenario goedkoper zouden zijn dan wanneer zij wordt betaald voor de verkoop van postzegels in het feitelijke scenario en dat de in de NAC-berekening voor 2020 opgenomen inkomsten in het contrafeitelijke scenario te hoog zijn. Dit wordt volgens de belanghebbenden ook bevestigd door het verslag van de Rigsrevisionen, waarin volgens hen is vastgesteld dat Post Danmark een onredelijk hoge winst heeft aangerekend voor brieven tot 50 gram: “In het onderzoek werd geconcludeerd dat de winst voor brieven tot 50 gram in de periode 2011-2019 aanzienlijk is gestegen”, en dat “de Vervoersautoriteit hierdoor naar het oordeel van de Rigsrevisionen niet naar behoren kon vaststellen of de winst van Post Danmark uit postzegels voor brieven redelijk was.” De belanghebbenden hebben figuur 2 verstrekt om dit punt te onderbouwen. 3.2.8. Vermeende dubbeltelling (70) ITD en onderneming 1 merken op dat de Commissie, aangezien de inkomsten uit pakketten niet gebaseerd zijn op inkomsten uit de verkoop van postzegels, zorgvuldig moet nagaan of er geen sprake is van dubbeltelling omdat andere posten in de NAC-berekening betrekking kunnen hebben op dezelfde dienst onder de noemer “frankering”. 3.2.9. Benchmarking (71) ITD, onderneming 1 en SLD voeren aan dat de door de Deense autoriteiten in de benchmarking opgenomen ondernemingen — Danske Fragtmænd, Posten Norge en Deutsche Post — niet vergelijkbaar zijn met Post Danmark en dat de benchmarking de inkomsten van Post Danmark in het contrafeitelijke scenario derhalve niet onderbouwt. (72) ITD, onderneming 1 en SLD merken op dat alle drie de ondernemingen winstgevende ondernemingen zijn met een aanhoudend positieve ebit (winst vóór interest en belastingen) in de periode 2017-2019, terwijl Post Danmark in die periode een negatieve ebit noteerde voor zowel haar onder de universeledienstverplichting vallende als haar andere activiteiten. (73) De belanghebbenden lichten toe dat de ebit van Post Danmark in 2019 uitkwam op –4,4 % voor de onder de universeledienstverplichting vallende activiteiten en op –6,9 % voor de overige activiteiten (in totaal –11,3 %). Voorts achten zij het onwaarschijnlijk dat de inkrimping van Post Danmark in het contrafeitelijke scenario voor 2020 een totale negatieve ebit van 11,3 % kan compenseren en zelfs kan resulteren in een winst van 3,8 % ( 51 ) . Volgens de belanghebbenden is dit niet aannemelijk voor een aanhoudend verlieslatende onderneming. (74) ITD en onderneming 1 wijzen voorts op de volgende twee verschillen tussen Post Danmark en de geselecteerde ondernemingen, waardoor die laatste geen passend vergelijkingsmateriaal vormen met het oog op de benchmarking: (75) Deutsche Post is niet vergelijkbaar met Post Danmark omdat in 2019 slechts 24 % van de inkomsten van Deutsche Post afkomstig was van binnenlandse brieven- en pakketpost en 70 % van activiteiten buiten Duitsland. De hoofdactiviteit van Deutsche Post wordt dan ook niet gevormd door brieven en pakketten, maar door logistieke en vrachtdiensten. Voorts is het niet onder de universeledienstverplichting vallende expressegment van Deutsche Post winstgevend, terwijl de niet onder die verplichting vallende activiteiten van Post Danmark verliesgevend zijn. (76) Posten Norge is niet vergelijkbaar met Post Danmark omdat Posten Norge in de eerste plaats een logistieke onderneming is, aangezien haar segment brieven en pakjes goed is voor slechts 31 % van haar inkomsten en zij de meeste inkomsten genereert in haar logistieke segment. 3.2.10. Gesorteerde tijdschriftenpost (77) Danske Medier beweert dat gesorteerde tijdschriftenpost (“Sorteret Magasinpost”) volgens de officiële prijslijst wordt aangeboden tegen een tarief van slechts 3,50 DKK (0,45 EUR). Zij beweert dat een dergelijk tarief verliesgevend is en dat zo’n grote korting onverenigbaar is met de bepalingen inzake de universeledienstverplichting, aangezien Post Danmark haar tarieven zou moeten verhogen tot een niveau dat niet verliesgevend is. 3.3. Naleving van Richtlijn 97/67/EG — Uitsluitende rechten (78) Volgens ITD, onderneming 1 en SLD heeft Post Danmark een uitsluitend recht om postzegels uit te geven en de inkomsten uit de verkoop ervan te houden. Dat uitsluitende recht vloeit volgens hen voort uit artikel 6, lid 2, punt 2.1, van het Algemeen Postverdrag van de Wereldpostunie ( 52 ) : “De postzegel: wordt uitsluitend onder het gezag van de lidstaat of het grondgebied uitgegeven en in omloop gebracht, overeenkomstig de Akten van de Unie.” Zij merken op dat deze uitsluitende rechten neerkomen op onrechtmatige en met de interne markt onverenigbare staatssteun aan Post Danmark. 4. OPMERKINGEN VAN DENEMARKEN OVER HET INLEIDINGSBESLUIT 4.1. Rechtmatigheid van de steun (79) Denemarken is onverminderd van mening dat de compensatie voor de universeledienstverplichting voor de eerste helft van 2020 toen die op 20 december 2019 werd toegekend, verenigbaar was op grond van het DAEB-besluit. Denemarken verklaart dat er, toen het de steun verleende, geen politieke bereidheid was om de universeledienstverplichting na 30 juni 2020 uit de overheidsbegroting te financieren. Er werden verschillende alternatieven voor de toekomst van de universeledienstverplichting in Denemarken onderzocht, waaronder modellen waarbij de verplichting ingrijpend zou worden gewijzigd (en minder diensten zou omvatten). Wegens het gebrek aan politieke consensus werd alleen voor de eerste helft van 2020 een compensatie voor de universeledienstverplichting van 15 miljoen EUR (ongeveer 112 miljoen DKK) toegekend aan Post Danmark. De compensatie voor de universeledienstverplichting werd op 6 januari 2020 uitbetaald aan Post Danmark. (80) Volgens Denemarken betekent het voorgaande dat het land op 20 december 2019 geen aanwijzingen had dat voor de tweede helft van 2020 meer compensatie voor de universeledienstverplichting nodig zou zijn. Toen Denemarken oordeelde dat er meer compensatie nodig was voor 2020, besefte het land dat het plafond van het DAEB-besluit van 15 miljoen EUR zou worden overschreden en besloot het de compensatie voor de universeledienstverplichting voor 2020 uit hoofde van de DAEB-kaderregeling aan te melden. (81) Voorts licht Denemarken toe dat artikel 2, lid 1, punt a), van het DAEB-besluit verwijst naar reeds verleende compensatie: “Dit besluit is van toepassing op staatssteun in de vorm van compensatie voor de openbare dienst die wordt verleend aan ondernemingen die zijn belast met het beheer van diensten van algemeen economisch belang in de zin van artikel 106, lid 2, van het Verdrag en die onder een van de volgende categorieën valt: a) compensatie van maximaal 15 miljoen EUR per jaar ten behoeve van het verrichten van diensten van algemeen economisch belang in sectoren niet zijnde het vervoer en de vervoersinfrastructuur; […]” (onderstreping toegevoegd door Denemarken). (82) Denemarken merkt op dat op het moment van aanmelding, en totdat de Commissie een hogere compensatie voor 2020 goedkeurt, slechts 15 miljoen EUR is toegekend (op 20 december 2019), en dat dat bedrag het in artikel 2, lid 1, punt a), van het DAEB-besluit vastgelegde plafond van 15 miljoen EUR niet overschrijdt. Bovendien merkt Denemarken op dat de goedkeuring van de Commissie die ook het tweede halfjaar van 2020 bestrijkt, niet zou volstaan om de compensatie te beschouwen als toegekend, aangezien Denemarken die compensatie nog moet uitbetalen. Zolang Denemarken niet meer compensatie verleent voor 2020 (in welk geval zij het plafond van 15 miljoen EUR zou overschrijden), moet de compensatie voor de eerste helft van 2020 derhalve als rechtmatig worden beschouwd. (83) In dit verband merken de Deense autoriteiten op dat het inleidingsbesluit een tegenstrijdigheid zou bevatten. Denemarken legt uit dat, indien de Commissie de compensatie voor de universeledienstverplichting voor 2020 goedkeurt, die compensatie voor de eerste helft van 2020 onrechtmatig, maar verenigbaar met de interne markt zou zijn. Indien de Commissie echter zou concluderen dat de compensatie voor de universeledienstverplichting voor 2020 in haar geheel onverenigbaar is, zou die compensatie voor de eerste helft van 2020 rechtmatig zijn, omdat in dat scenario het plafond van het DAEB-besluit niet zou worden overschreden. (84) Volgens Denemarken bestaat er, omdat de periode van 1 januari 2020 tot en met 30 juni 2020 ook aan de DAEB-kaderregeling zal worden getoetst, geen risico dat voor beide perioden verschillende vereisten worden gehanteerd (voetnoot 35 van het inleidingsbesluit). Voorts merkt Denemarken op dat de rechtsgrondslag en de bepalingen inzake de compensatie voor de universeledienstverplichting voor Post Danmark in beide perioden gelijk zijn. (85) Hieruit volgt volgens de Deense autoriteiten dat zelfs indien de Commissie vaststelt dat de toekenning van compensatie aan Post Danmark voor de eerste helft van 2020 wordt geacht onrechtmatig te zijn wanneer de compensatie voor de tweede helft van 2020 wordt toegekend, dit niet betekent dat de voor de eerste helft van 2020 aan Post Danmark toegekende compensatie voor de universeledienstverplichting onrechtmatig was toen het inleidingsbesluit werd vastgesteld. De compensatie voor de universeledienstverplichting voor de tweede helft van 2020 zal worden toegekend wanneer het definitieve besluit van de Commissie wordt vastgesteld, aangezien de overeenkomst tussen Denemarken en Post Danmark een compensatie omvat die afhankelijk is van de goedkeuring van de Commissie. De Deense autoriteiten zijn derhalve van mening dat de aangemelde compensatie voor de universeledienstverplichting voor zowel de eerste als de tweede helft van 2020 verenigbaar kan worden verklaard overeenkomstig artikel 106, lid 2, VWEU en de DAEB-kaderregeling, en dat de reeds voor de eerste helft van 2020 toegekende compensatie niet onrechtmatig is, omdat de compensatie voor de tweede helft van 2020 pas op dat moment zal worden toegekend. 4.2. Naleving van Richtlijn 2006/111/EG (86) In reactie op de twijfels over de naleving van Richtlijn 2006/111/EG die de Commissie tot uiting brengt in de overwegingen 101 tot en met 104 van het inleidingsbesluit, licht Denemarken toe hoe Post Danmark haar kosten en inkomsten toerekent, hoe de onderneming een gescheiden boekhouding voert en hoe daarop wordt toegezien. 4.2.1. Beschrijving van de wijze waarop Post Danmark kosten toerekent (87) Denemarken legt uit dat naleving van het boekhoudreglement ( 53 ) , waarbij artikel 14 van Richtlijn 97/67/EG is omgezet, voor Post Danmark de eerste overweging vormt bij de kostentoerekening. Overeenkomstig artikel 5, lid 1, van het boekhoudreglement heeft Post Danmark in 2015 een “Beschrijving van de toepasselijke methoden en beginselen voor de kostentoerekening en voorbereiding van de gescheiden gereglementeerde rekeningen” (“de beschrijving van 2015”) opgesteld, die overeenkomstig artikel 6, lid 2, van dat reglement ( 54 ) werd goedgekeurd door de burgerluchtvaart- en spoorwegautoriteit. (88) Op basis van de beschrijving van 2015 heeft Post Danmark de kosten toegerekend en ingedeeld, zoals verderop toegelicht. Wanneer Post Danmark de kosten toerekent, deelt zij deze tegelijkertijd in. (89) Post Danmark rekent alle kosten en inkomsten tot aan het niveau van de ebit toe aan de verschillende producten (d.w.z. de door haar aangeboden diensten/producten, bijvoorbeeld met betrekking tot pakketten en brieven; zie ook het voorbeeld in overweging 92). De kosten en inkomsten worden ontleend aan de winst- en verliesrekeningen in het IT-systeem van Post Danmark, SAP ( 55 ) . Het systeem van kostentoerekening heeft betrekking op alle organisatorische eenheden van Post Danmark, met inbegrip van alle dochterondernemingen van Post Danmark A/S. (90) Figuur 3 laat zien dat de voornaamste exploitatiekosten met behulp van de op activiteiten gebaseerde kostentoerekeningsmethode (“ABC-methode”) worden toegewezen aan de verschillende producten en diensten in de gereglementeerde rekeningen (d.w.z. de voor regelgevingsdoeleinden opgestelde rekeningen van Post Danmark), op basis van een analyse van de herkomst van de kosten. (91) Denemarken licht toe dat zowel de aan de universeledienstverplichting gerelateerde kosten als de daarbuiten vallende kosten worden toegerekend op basis van de ABC-methode. Infrastructuurkosten worden bijvoorbeeld ook aan niet onder de universeledienstverplichting vallende producten toegerekend indien de wel en de niet onder die verplichting vallende producten dezelfde infrastructuur delen. (92) Een voorbeeld van de toerekening van kosten aan producten of diensten is het sorteerproces van pakketten, dat zes activiteiten omvat (productie pakketten, machinaal gesorteerd, ophalen; productie pakketten, machinaal gesorteerd, verspreiden; pakketten (uitvoer); pakketten (invoer); productie pakketten, aankomst en vertrek, en productie, videocodering). Voor die zes activiteiten worden personeelskosten gemaakt (d.w.z. een kostenpool ). Er zijn [90-100] tijdregistratiecodes om personeelskosten toe te rekenen aan activiteiten (d.w.z. kostenverdeelsleutels ). Een voorbeeld van een kostenverdeelsleutel is de tijdregistratiecode “ 78720 Produktion MS pakker ”, waarbij personeelskosten worden toegerekend aan de activiteiten “productie pakketten, machinaal gesorteerd, ophalen” en “productie pakketten, machinaal gesorteerd, verspreiden”. Naast de personeelskosten zijn er nog andere kostenpools, zoals installaties en uitrusting en gebouwen, waaraan deze activiteiten middelen kunnen onttrekken. In de laatste processtap worden de kosten van een activiteit toegerekend aan het kostenobject (d.w.z. het product, bijvoorbeeld pakketten, brieven enz.). Dit gebeurt door middel van kostenfactoren . Voorbeelden van kostenfactoren zijn hoeveelheden of het aantal bezoeken. (93) Kosten die niet door middel van de ABC-methodologie worden toegerekend (d.w.z. kosten die bij de kernprocessen worden gemaakt en die zijn ingedeeld als “overige exploitatiekosten” en “andere kosten”) worden toegerekend op basis van respectievelijk een directe analyse en het resultaat van de ABC-methode (zie figuur 4 ). Exploitatiekosten die niet bij de kernprocessen worden gemaakt, zijn bijvoorbeeld de kosten voor IT en het klantenservicecentrum. De directe analyse is vergelijkbaar met de ABC-methode en houdt in dat gemeenschappelijke kosten aan producten worden toegerekend op basis van bijvoorbeeld de tijd die medewerkers in het klantenservicecentrum besteden aan een vraag over een specifiek product. (94) Naast de mechanismen voor kostentoerekening worden de kosten in de gereglementeerde rekeningen ook ingedeeld als incrementele kosten ( 57 ) , toerekenbare gemeenschappelijke kosten en niet-toerekenbare gemeenschappelijke kosten. (95) De bovenstaande drie kostencategorieën worden als volgt omschreven: 1) Kosten die betrekking hebben op één product, worden ingedeeld bij de incrementele kosten. Zo worden de kosten van facturen inzake eindkosten voor uitgaande grensoverschrijdende brievenpost rechtstreeks en volledig toegewezen aan uitgaande grensoverschrijdende briefpost. Zowel de kosten die worden toegerekend aan de onder de universeledienstverplichting vallende producten, als de kosten die worden toegerekend aan de producten die daar niet onder vallen, kunnen op deze manier worden ingedeeld als incrementele kosten. 2) Kosten die niet komen te vervallen indien een individuele dienst wordt opgeheven, maar die kunnen worden toegerekend aan een groep van twee of meer diensten en op basis van een directe analyse over die diensten worden verdeeld, worden ingedeeld als toerekenbare gemeenschappelijke kosten. Zo worden de kosten van IT en het klantenservicecentrum van Post Danmark aan de verschillende producten toegerekend als toerekenbare gemeenschappelijke kosten op basis van een directe analyse van bijvoorbeeld de tijd die het personeel aan elk product besteedt. Zowel de kosten die worden toegerekend aan de onder de universeledienstverplichting vallende producten, als de kosten die worden toegerekend aan de producten die daar niet onder vallen, kunnen op deze manier worden ingedeeld als toerekenbare gemeenschappelijke kosten. 3) Andere administratieve kosten met betrekking tot ondersteunende functies, zoals personeelszaken, financiën en juridische zaken, waarbij de kosten niet op basis van een directe analyse (via de ABC-methode of een andere vorm van directe analyse) kunnen worden toegerekend aan een dienst of een groep van diensten, worden aan de verschillende producten toegerekend als niet-toerekenbare gemeenschappelijke kosten in de verhouding die uit de ABC-analyse voortvloeit (zie de oranje vakken in figuur 4). Zowel de kosten die worden toegerekend aan de onder de universeledienstverplichting vallende producten, als de kosten die worden toegerekend aan de producten die daar niet onder vallen, kunnen op deze manier worden ingedeeld als niet-toerekenbare gemeenschappelijke kosten. (96) Denemarken licht toe dat figuur 4 als volgt moet worden geïnterpreteerd: aan de hand van de ABC-methode wijst Post Danmark de middelen voor een of meer producten toe via een directe analyse. Indien de betrokken kosten worden toegerekend aan één product op basis van de kostenfactor (overweging 92), worden zij ingedeeld als incrementele kosten (bovenste blauwe pijl). Indien de kosten aan meer dan één product worden toegerekend, worden zij ingedeeld als toerekenbare gemeenschappelijke kosten (onderste blauwe pijl). (97) Denemarken geeft in figuur 5 een voorbeeld ( 58 ) van de wijze waarop Post Danmark de kosten voor het vervoer van geadresseerde pakketten tussen particulieren (customer-to-customer — CtC) en geadresseerde pakketten tussen bedrijven (business-to-business — BtB) indeelt. CtC valt onder de universeledienstverplichting en BtB niet. De in aanmerking genomen kosten zijn de vervoerskosten, inclusief het loon van de chauffeur, de afschrijvingskosten van het voertuig en de brandstofkosten. Per processtap worden de kosten op soortgelijke wijze ingedeeld. Zie overweging 98 voor nog een voorbeeld. De getoonde cijfers zijn illustratief voor beide voorbeelden. (98) Het voorbeeld in figuur 6 betreft de distributie van zowel geadresseerde brieven tot 2 kg als geadresseerde pakketten tussen bedrijven (BtB). De geadresseerde brieven vallen onder de universeledienstverplichting en de BtB-pakketten niet. (99) Uit de twee bovenstaande voorbeelden blijkt dat aan alle producten die een specifiek proces ondergaan, kosten worden toegerekend die in verhouding staan tot de middelen die voor die producten worden gebruikt ( 61 ) . Evaluatie van de kostentoerekeningsmethode van Post Danmark (100) Denemarken merkt verder op dat het Deense Ministerie van Vervoer in mei 2021 accountantskantoor Deloitte de opdracht heeft gegeven de kostentoerekeningsmethode van Post Danmark te evalueren. Post Danmark stond centraal in deze evaluatie. Daarnaast onderzocht Deloitte de facturatie tussen Post Danmark en PostNord Logistics ( 62 ) . Voor deze evaluatie had Deloitte toegang tot de gereglementeerde rekeningen en onderliggende documentatie van Post Danmark en PostNord Logistics. Bovendien heeft Deloitte vragen gesteld aan beide ondernemingen. (101) Deloitte presenteerde haar conclusies op 30 augustus 2021 ( 63 ) : 1) Post Danmark beschikt over uitvoerige beschrijvingen van de beginselen en methoden en over registratiesystemen die als basis dienen voor de berekening van de kosten en de toerekening daarvan aan universele en niet-universele diensten. 2) Post Danmark rekent de kosten rechtstreeks toe aan de afzonderlijke activiteiten, bijvoorbeeld aan de hand van de geregistreerde tijd. Gemeenschappelijke kosten worden toegerekend met behulp van verdeelsleutels. 3) Zakelijke transacties tussen dochterondernemingen van de PostNord-groep zoals Post Danmark en PostNord Logistics stoelen op dezelfde principes die Post Danmark hanteert, d.w.z. tijdsregistratie, uurtarieven en verdeelsleutels. (102) Tijdens zijn onderzoek heeft Deloitte geen aanwijzingen gevonden die erop duiden dat de boekhoudregels van Post Danmark niet in overeenstemming zijn met het toepasselijke boekhoudreglement en de algemeen aanvaarde boekhoudkundige beginselen. 4.2.2. Beschrijving van de wijze waarop Post Danmark inkomsten toerekent (103) De te verdelen inkomsten worden afgeleid uit de winst-en-verliesrekening in SAP. De meeste inkomsten vloeien voort uit directe verkopen die in het factureringssysteem van Post Danmark worden geregistreerd en kunnen bijgevolg rechtstreeks aan de eindproducten en -diensten worden toegerekend. De inkomsten die niet voortvloeien uit directe verkopen en derhalve niet in het factureringssysteem van Post Danmark zijn opgenomen, worden toegerekend op basis van analyses ( 64 ) . Die analyses zorgen ervoor dat er een causaal verband bestaat tussen de geregistreerde inkomsten en de producten en diensten waarmee die inkomsten zijn gegenereerd. 4.2.3. Beschrijving van de wijze waarop Post Danmark een gescheiden boekhouding voert (104) Denemarken heeft toegelicht dat de gescheiden gereglementeerde rekeningen door Post Danmark worden opgesteld in overeenstemming met het toepasselijke boekhoudreglement, dat Post Danmark ertoe verplicht een gescheiden boekhouding te voeren overeenkomstig Richtlijn 2006/111/EG. Denemarken voert tevens aan dat het boekhoudreglement in overeenstemming is met artikel 14, lid 3, van Richtlijn 97/67/EG en dat aan de rekeningen van Post Danmark de beginselen van causaliteit, objectiviteit, transparantie en consistentie ten grondslag liggen. (105) De gereglementeerde rekeningen omvatten rekeningen voor elke dienst die onder de universeledienstverplichting valt en voor elke dienst daar niet onder valt, overeenkomstig artikel 5, lid 6, van het boekhoudreglement. De gescheiden gereglementeerde rekeningen omvatten de netto-omzet, de incrementele kosten, het resultaat na de incrementele kosten, de toerekenbare gemeenschappelijke kosten, het resultaat na de toerekenbare gemeenschappelijke kosten, de niet-toerekenbare gemeenschappelijke kosten en de ebit. (106) Volgens Denemarken is aan de niet onder de universeledienstverplichting vallende diensten een passend deel van de incrementele kosten, de toerekenbare gemeenschappelijke kosten en de niet-toerekenbare gemeenschappelijke kosten toegerekend. Het aandeel van de toegerekende kosten voor zowel de onder de universeledienstverplichting vallende als de niet onder die verplichting vallende diensten komt in grote lijnen overeen met de omzet die in de respectieve dienstencategorieën wordt gegenereerd. Tabel 1 toont de totaalbedragen in de gereglementeerde rekeningen voor 2020 voor de onder de universeledienstverplichting vallende diensten en de niet onder de universeledienstverplichting vallende diensten. Tabel 1 Totaalbedragen in de gereglementeerde rekeningen voor 2020 Miljoen DKK Onder de universeledienstverplichting vallende diensten Niet onder de universeledienstverplichting vallende diensten Totale omzet 3 774 ( *1 ) 1 610 Incrementele kosten […] […] Toerekenbare gemeenschappelijke kosten […] […] Niet-toerekenbare gemeenschappelijke kosten […] […] Resultaat (ebit) –10 –16 4.2.4. Beschrijving van het toezicht op de boekhoudpraktijken van Post Danmark 4.2.4.1. Toezicht (107) De methoden en beginselen die Post Danmark toepast bij de kostentoerekening en de opstelling van de gescheiden gereglementeerde rekeningen, zijn goedgekeurd door de Deense burgerluchtvaart- en spoorwegautoriteit (zie overweging 87), die ook controleert of Post Danmark voldoet aan het boekhoudreglement (momenteel is dat de versie van 2014). Daarnaast controleert een door de staat gemachtigde accountant jaarlijks of de gescheiden gereglementeerde rekeningen in overeenstemming met dat boekhoudreglement zijn opgesteld ( 65 ) . 4.2.4.2. Beoordeling van de toereikendheid van het toezicht door de Rigsrevisionen (108) Op verzoek van het Deense comité voor de overheidsboekhouding (“ Statsrevisorerne ”) ( 66 ) heeft de Rigsrevisionen het toezicht op de boekhoudpraktijken van Post Danmark onderzocht. Op 15 januari 2021 heeft de Rigsrevisionen haar bevindingen in een verslag op haar website bekendgemaakt. (109) Op de dag van publicatie van het verslag van de Rigsrevisionen publiceerde de Statsrevisorerne zijn beoordeling van dat verslag ( 67 ) . (110) De Statsrevisorerne nam nota van de voornaamste punten die in het verslag worden genoemd: 1) De Deense burgerluchtvaart- en spoorwegautoriteit baseert een deel van haar toezicht op de boekhoudpraktijk van Post Danmark op adviezen van de externe accountant van Post Danmark, maar heeft niet geëist dat de adviezen een bepaalde mate van zekerheid zouden bieden ( 68 ) . 2) De Deense burgerluchtvaart- en spoorwegautoriteit heeft, in strijd met het boekhoudreglement, niet gewaarborgd dat de externe accountant nagaat of Post Danmark voldoende gedetailleerde gegevens registreert. 3) De Deense burgerluchtvaart- en spoorwegautoriteit had onvoldoende basis om te beoordelen of Post Danmark een redelijke marge realiseerde op losse brieven. De autoriteit beschikte niet over een schriftelijke procedure om het tarief dat Post Danmark in rekening brengt voor losse brieven goed te keuren en heeft geen objectieve criteria vastgesteld om te bepalen wat zij een redelijke winst acht. (4) Een rapport van PwC uit 2014 ( 69 ) wees uit dat — voor 2013 — het merendeel van de kosten van Post Danmark werd toegerekend aan de onder de universeledienstverplichting vallende producten, terwijl die producten minder dan de helft van het totale aantal producten uitmaakten. (111) De Statsrevisorerne heeft de volgende opmerkingen gemaakt: 1) Het toezicht van het Ministerie van Vervoer op de boekhoudpraktijk van Post Danmark was in 2011-2019 niet geheel naar behoren. 2) Het Ministerie van Vervoer heeft onvoldoende informatie opgevraagd over de vraag of de toerekening van de gemeenschappelijke kosten en de prijsstelling door Post Danmark in overeenstemming zijn met de wetgeving, en evenmin over de redenen voor het afwijzen van argumenten inzake kruissubsidiëring. 3) Hierdoor kan er onder meer twijfel ontstaan over de juistheid van de boekhoudpraktijk van Post Danmark. De Statsrevisorerne spoort het Ministerie van Vervoer daarom aan het toezicht op Post Danmark te versterken. 4.2.4.3. Vervolgstappen van de minister van Vervoer naar aanleiding van de bevindingen van de Statsrevisorerne en de Rigsrevisionen (112) Denemarken licht toe dat de minister van Vervoer de Statsrevisorerne op 11 februari 2021 een reactie heeft gestuurd op basis van opmerkingen van Post Danmark en KPMG (sinds 2013 de accountant van Post Danmark) alsook van PwC. Daarin merkt de minister op dat de Rigsrevisionen in het verslag in de eerste plaats concludeert dat het Ministerie van Vervoer toezicht heeft gehouden op de gebieden waarop het wettelijk verplicht is toezicht te houden. (113) Daarnaast geeft de minister aan dat volgens Denemarken ten onrechte is geconcludeerd dat het PwC-rapport 2014 uitwijst dat het merendeel van de kosten is toegerekend aan de producten die onder de universeledienstverplichting vallen, terwijl die producten in totaal minder dan de helft van het totale aantal producten uitmaken: 1) Volgens Denemarken bevatte het PwC-rapport geen informatie over het totale aantal wel respectievelijk niet onder de universeledienstverplichting vallende artikelen. Alleen al daarom is de verklaring in het verslag van de Rigsrevisionen (overweging 33) feitelijk onjuist. 2) Aangezien de producten bovendien verschillende kenmerken, vereisten ten aanzien van de dienstverlening en fysieke eigenschappen hebben en verschillende operationele processen kunnen ondergaan, is het aantal artikelen dat al dan niet onder de universeledienstverplichting valt volgens Denemarken sowieso geen geschikte parameter om na te gaan of de kosten op passende wijze zijn toegerekend. De verschillende soorten artikelen brengen niet dezelfde kosten met zich mee in de productieketen ( 70 ) . 3) Ten slotte blijkt uit de gereglementeerde rekeningen van Post Danmark ( 71 ) bijvoorbeeld voor 2020 dat de onder de universeledienstverplichting vallende activiteiten, berekend op basis van de omzet, 70 % van de activiteiten uitmaken. In dezelfde geest zijn de onder die verplichting vallende activiteiten goed voor 70 % van de kosten. (114) De minister legt uit dat PwC in haar evaluatie heeft geconcludeerd dat de kostentoerekening door Post Danmark redelijk, deugdelijk en in overeenstemming met de wettelijke voorschriften was. (115) De minister neemt niettemin nota van het in sommige opzichten ontoereikende toezicht op de boekhoudpraktijk van Post Danmark en eist vanaf het boekjaar 2020 het volgende: 1) Met de externe accountant, KPMG, moet formeel worden afgesproken dat de controleverslagen in verband met de jaarrekening een hoge mate van zekerheid zullen bieden, zoals ook daadwerkelijk het geval was voor de verslagen over de boekjaren 2014-2019. 2) De externe accountant van Post Danmark moet in zijn conclusie ondubbelzinnig vermelden dat de accountant heeft gecontroleerd of de gegevensregistratie van Post Danmark voldoende gedetailleerd is. De minister merkt op dat een dergelijk onderzoek van de gegevensregistratie vereist is om een verklaring met een hoge mate van zekerheid te kunnen afgeven en dat dit dus ook daadwerkelijk het geval is geweest voor de periode 2014-2019, toen verklaringen met deze mate van zekerheid zijn afgegeven ( 72 ) , ook al was dat geen formele eis van de Deense burgerluchtvaart- en spoorwegautoriteit ( 73 ) . Dat de externe accountant van Post Danmark reeds een conclusie moest formuleren over de volledigheid en juistheid van de voor de gereglementeerde rekeningen gebruikte gegevens, volgt uit artikel 3 van het boekhoudreglement: “ Post Danmark zorgt voor een voldoende gedetailleerde gegevensregistratie, zodat de boekhoud- en de statistische systemen van Post Danmark te allen tijde als basis kunnen dienen voor de in artikel 4 genoemde financiële verslaglegging op productniveau. ” Naleving van artikel 3 is een essentiële voorwaarde voor de in artikel 4 van het boekhoudreglement genoemde scheiding van de gereglementeerde rekeningen, die weer in overeenstemming moet zijn met de in artikel 5 daarvan genoemde beleidslijnen en methoden. Wanneer de accountant verslag uitbrengt over de naleving van artikel 5, leden 1 tot en met 3, van het boekhoudreglement door Post Danmark, controleert hij indirect ook de geregistreerde gegevens die ten grondslag liggen aan de gereglementeerde rekening. 3) de Deense burgerluchtvaart- en spoorwegautoriteit moet procedures en richtsnoeren opstellen om beter onderbouwd te kunnen beoordelen of de winst van Post Danmark op de frankering van brieven tot 50 gram billijk is. In mei 2021 heeft de Deense burgerluchtvaart- en spoorwegautoriteit een schriftelijke interne procedure vastgesteld voor de goedkeuring van het tarief voor de binnenlandse verzending van gefrankeerde stukpost tot 50 gram tegen het goedkope tarief. Dit is het enige aan prijsregulering onderhevige product. 4.2.4.4. Conclusies van de Rigsrevisionen naar aanleiding van de reactie van de minister van Vervoer (116) Op 5 maart 2021 heeft de Rigsrevisionen een nota gepubliceerd waarin de reactie van de minister van Vervoer van 11 februari 2021 wordt geëvalueerd ( 74 ) . In de nota concludeert de Rigsrevisionen het volgende: 1) De door de minister van Vervoer genomen maatregelen met betrekking tot de mate van zekerheid van de verklaring van de externe accountant en de eis dat die een uitdrukkelijke conclusie trekt over de gegevensregistratie, zijn passend en kunnen het toezicht op de boekhoudpraktijk van Post Danmark versterken. Bijgevolg heeft de Rigsrevisionen geconcludeerd dat dit deel van het onderzoek is afgesloten. 2) Zij zal een vinger aan de pols blijven houden en aan de Statsrevisorerne verslag uitbrengen over de procedures voor de goedkeuring van de tarieven van Post Danmark en over initiatieven van de minister van Vervoer om te verzekeren dat het toezicht — mochten er in de toekomst twijfels ontstaan — ervoor zorgt dat Post Danmark zich aan de toepasselijke wetgeving houdt. 4.2.5. Conclusie van Denemarken over de kostentoerekening (117) Rekening houdend met de vanaf 2020 geldende wijzigingen in het toezicht en met de methoden voor kostentoerekening die Post Danmark toepast, voert Denemarken aan dat de Commissie bij haar beoordeling van de overeenstemming van de boekhoudpraktijk van Post Danmark met Richtlijn 97/67/EG, Richtlijn 2006/111/EG en de DAEB-kaderregeling kan uitgaan van het regelgevingstoezicht en de jaarlijkse evaluatie door de onafhankelijke accountants. 4.3. Naleving van de NAC-methode 4.3.1. Inputgegevens voor de NAC (118) Volgens Denemarken merkt de Rigsrevisionen op dat de externe accountant niet uitdrukkelijk is verzocht de registratie van de inputgegevens te controleren. Zoals toegelicht in overweging 115, punt 2), heeft de externe accountant van Post Danmark (KPMG) evenwel de feitelijke gegevensregistratie gecontroleerd toen hij de rekeningen van Post Danmark controleerde, aangezien dat vereist is om een verklaring met hoge mate van zekerheid af te geven. Voor 2020 is hetzelfde gedaan en dat is specifiek vermeld in de accountantsverklaring ( 75 ) . (119) Volgens Denemarken hoeft daarom niet te worden betwijfeld of de NAC-berekening voor 2020 voldoet aan de voorschriften van Richtlijn 2006/111/EG, zoals vereist bij punt 18 van de DAEB-kaderregeling. 4.3.2. Aannames in het contrafeitelijke scenario van de NAC-methode (120) In de overwegingen 148 tot en met 151 van het inleidingsbesluit uit de Commissie twijfels over de effecten die de kosten per eenheid van Post Danmark zullen ondervinden van de voorgestelde wijzigingen van het contrafeitelijke scenario met betrekking tot: 4.3.2.1. Inkrimping van de onderneming (kleinere volumes) (121) Denemarken is het ermee eens dat lagere volumes over het algemeen leiden tot hogere kosten per eenheid en andersom (overweging 149, punt a), van het inleidingsbesluit). Als gevolg van het dalende volume van de zakelijke post zijn de gemiddelde totale kosten voor briefproducten die onder de universeledienstverplichting vallen in de gereglementeerde rekeningen van Post Danmark meerdere jaren gestegen. In het contrafeitelijke scenario wordt evenwel uitgegaan van een situatie waarin Post Danmark de brievendienst heeft geoptimaliseerd. De belangrijkste wijzigingen in het contrafeitelijke scenario zijn de sluiting van een postsorteercentrum en van [5-10] distributiecentra alsook een verminderde dienstverlening in plattelandsgebieden en kleinere plaatsen. (122) Het lagere dienstverleningsniveau in plattelandsgebieden en de minder uitgebreide infrastructuur in het contrafeitelijke scenario leiden tot een daling van de totale kosten in de waardeketen in plattelandsgebieden. Post Danmark heeft daarbij kosten geschrapt in het contrafeitelijke scenario (zie de tabellen 4 en 6 in punt 6.3.1.7.1), zodat de kosten per eenheid uitgedrukt als de gemiddelde totale kosten in plattelandsgebieden in het contrafeitelijke scenario lager uitvallen dan in het feitelijke scenario. (123) Stedelijke gebieden (in tegenstelling tot plattelandsgebieden) ondervinden alleen in het contrafeitelijke scenario effecten van de minder uitgebreide infrastructuur. In die gebieden zouden de kosten per eenheid, rekening houdend met alle factoren, in het contrafeitelijke scenario op het niveau van het feitelijke scenario blijven. (124) Denemarken is derhalve van mening dat de lagere volumes en de inkrimping van de infrastructuur samen tot effect hebben dat de totale kosten per eenheid niet zijn gestegen. 4.3.2.2. Sluiting van een sorteercentrum en van distributiecentra en effect ervan op de vervoerskosten (125) In het algemeen valt te verwachten dat de sluiting van een deel van de infrastructuur die nodig is om een bezorgdienst te verrichten, leidt tot een toename van de vervoersafstanden tussen de resterende onderdelen van de infrastructuur. Grotere vervoersafstanden leiden tot een stijging van de vervoerskosten, terwijl Denemarken van mening was dat de vervoerskosten in het contrafeitelijke scenario niet zouden stijgen, en dat was voor de Commissie aanleiding om op dit punt haar twijfels uit te spreken. (126) Denemarken heeft toegelicht dat Post Danmark in 2020 twee sorteercentra exploiteerde. Het besluit over het aantal te exploiteren sorteer- en/of distributiecentra is genomen op basis van wat als optimaal en kostenefficiënt wordt beschouwd. Gelet op het aantal te sorteren poststukken werd voor de exploitatie in 2020 een aantal van twee sorteercentra als de meest optimale en kostenefficiënte oplossing beschouwd, aangezien de kosten per poststuk hoger zouden uitvallen in het geval van één, groter sorteercentrum. Het aantal centra wordt van twee teruggebracht naar één zodra het te sorteren volume onder een bepaalde drempel uitkomt. In het contrafeitelijke scenario zal het aantal poststukken daadwerkelijk dalen tot onder het niveau om twee sorteercentra open te houden. Denemarken wijst er ook op dat Post Danmark als verrichter van de universele dienst niet altijd in staat is de capaciteit te verminderen in reactie op ontwikkelingen op de postmarkt, indien het risico bestaat dat zij daardoor in de toekomst niet zou kunnen voldoen aan de universeledienstverplichting, waaraan bepaalde eisen inzake het dienstverleningsniveau zijn verbonden die Post Danmark moet nakomen. (127) In de opzet van het feitelijke scenario met twee sorteercentra dekt elk centrum een geografisch gebied en vindt het sorteren in twee stappen plaats. De in het geografische gebied van een van de centra verzamelde poststukken worden bij aankomst in het centrum gesorteerd op basis van hun herkomst. De in het geografische gebied van het andere centrum te bezorgen poststukken worden vervolgens naar het andere centrum vervoerd. Vóór de bezorging worden alle poststukken in het sorteercentrum (ook de stukken die afkomstig zijn van het andere centrum) gesorteerd op basis van de bestemming, waarbij ze worden verdeeld over distributiecentra. [70-80] % van de brievenpost is afkomstig uit Oost-Denemarken, zodat het sorteercentrum in Taastrup (Oost-Denemarken) het leeuwendeel van de stukken verwerkt. (128) In het contrafeitelijke scenario is sprake van slechts één sorteercentrum dat volstaat gelet op het gedaalde aantal te bezorgen poststukken. Wanneer er maar één sorteercentrum is, nemen de vervoersafstanden tussen de inzamelpunten en het sorteercentrum en tussen dat centrum en de distributiecentra toe. Tegelijkertijd vervalt het vervoer tussen de twee centra. (129) In de opzet van het contrafeitelijke scenario met één centrum vindt het sorteren plaats in één stap, waarbij de poststukken tegelijkertijd op herkomst en bestemming worden gesorteerd op basis van geografische locatie en route. Dit houdt in dat de stukken niet naar een ander sorteercentrum worden vervoerd om te worden gesorteerd op bestemming. In dit geval worden alle brieven in het systeem met één centrum in één stap gesorteerd in Oost-Denemarken, terwijl een deel van de brieven in het feitelijke scenario twee sorteerprocessen doorlopen. (130) Rekening houdend met het bovenstaande (het vervoer tussen de sorteercentra komt overeen met de langere afstand tussen het overblijvende sorteercentrum en de distributiecentra en de langere ritten) merkt Denemarken op dat de totale vervoerskosten in de opzet met één sorteercentrum (contrafeitelijk scenario) in de NAC-berekening op hetzelfde niveau blijven en niet aanzienlijk veranderen ten opzichte van de opzet met twee sorteercentra (feitelijk scenario). (131) Dit kan als volgt nader worden geïllustreerd: in het feitelijke scenario zijn er dagelijks [5-10] ritten van het sorteercentrum in het oosten naar het sorteercentrum in het westen, en [5-10] ritten van west naar oost. De afstand per rit is ongeveer [200-300] km, zodat de totale dagelijkse afgelegde afstand ongeveer […] × […] = […] km bedraagt (zie figuur 7 ). (132) Figuur 7 toont twee kaarten van Denemarken. De indicatieve locatie van de sorteercentra in Denemarken is weergegeven met rode cirkels. De kaart links toont de opzet van het feitelijke scenario met twee centra, de kaart rechts geeft de opzet van het contrafeitelijke scenario met één centrum weer. (133) In het contrafeitelijke scenario nemen de vervoersafstanden tussen de inzamelpunten en het ene sorteercentrum en tussen dat centrum en de distributiecentra toe. Tegelijkertijd vervalt het vervoer tussen de twee centra. Aangezien de meeste poststukken afkomstig zijn uit Oost-Denemarken (overweging 127), wordt in het contrafeitelijke scenario het sorteercentrum in Oost-Denemarken gehandhaafd en wordt het centrum in het westen gesloten ( 76 ) . Dit betekent dat de vervoersafstanden tussen het sorteercentrum en de distributiecentra en andersom in Oost-Denemarken niet veranderen bij een opzet met één sorteercentrum. (134) Ook de afstanden voor het vervoer van poststukken van Oost- naar West-Denemarken blijven gelijk; het enige verschil is dat de afstanden worden afgelegd nadat de stukken in een centraal centrum zijn gesorteerd op bestemming, terwijl de poststukken in de opzet met twee centra pas geografisch worden gesorteerd voordat zij worden verzonden naar West-Denemarken (de [5-10] routes van Oost- naar West-Denemarken komen neer op ongeveer […] × […] km = […] km, zie overweging 131 en “1A” op de kaart rechts in figuur 6). (135) De vervoersafstanden tussen het ene sorteercentrum in Oost-Denemarken en de distributiecentra in West-Denemarken zullen toenemen. Deze langere afstanden komen echter overeen met de routes tussen de sorteercentra van West- naar Oost-Denemarken in het feitelijke scenario (ongeveer […] × […] km = […] km, zie overweging 131 en “1A” op de kaart rechts in figuur 7). (136) Alleen de vervoersafstanden voor in West-Denemarken verzonden en ontvangen stukken zullen toenemen. Volgens Denemarken betekent dit echter niet dat de kosten ook zullen toenemen. Aangezien het volume in het contrafeitelijke scenario lager is dan in het feitelijke scenario, kunnen de in West-Denemarken verzonden en ontvangen stukken worden meegenomen in de bestaande [10-20] dagelijkse ritten van oost naar west en andersom. Zoals toegelicht in de overwegingen 134 en 135 blijven die [10-20] ritten in het contrafeitelijke scenario grotendeels ongewijzigd. (137) Concluderend bedraagt de totale vervoersafstand in een opzet met één sorteercentrum op de routes die onder “1A” vallen, ongeveer […] km ([…] + […]). Die totale afstand is gelijk aan die van het feitelijke scenario. (138) Post Danmark exploiteerde in 2020 (in het feitelijke scenario ) [10-20] distributiecentra. Die [10-20] distributiecentra werden noodzakelijk geacht voor de uitvoering van de openbaredienstverplichting in 2020. Post Danmark past haar infrastructuur voortdurend aan om de kosteneffectiviteit ervan te verhogen. Zo exploiteerde Post Danmark in 2018 nog [20-30] distributiecentra. Het in 2020 geëxploiteerde aantal van [10-20] distributiecentra is dus een aanzienlijke bijstelling naar beneden. Een dergelijke aanpassing is niet verwonderlijk aangezien Post Danmark opereert op fluctuerende, dynamische markten. De volumes kunnen van jaar tot jaar sterk wisselen en de infrastructuur is dan ook in de loop der jaren aangepast aan veranderde volumes. (139) De vermindering van het aantal distributiecentra van [10-20] tot [10-20] in het contrafeitelijke scenario zou, net als voor de centra, ook leiden tot grotere afstanden, maar dan tussen de distributiecentra en de servicepunten. Tegelijkertijd betekent het lagere aantal distributiecentra, dat samenvalt met lagere volumes, ook dat verschillende routes tussen sorteer- en distributiecentra vervallen ten opzichte van het feitelijke scenario. (140) Figuur 8 toont dat niet alle delen van het land gevolgen zullen ondervinden van de sluiting van [5-10] distributiecentra in het contrafeitelijke scenario. De gevolgen zullen merkbaar zijn in Funen, een deel van Zuid-Jutland (beide in West-Denemarken), en Midden-, Zuid- en West-Seeland (in Oost-Denemarken). In die gebieden zullen de vervoersafstanden van de sorteer- naar de distributiecentra korter worden omdat er vanuit de sorteercentra minder routes zullen worden afgelegd, maar er nog steeds vervoer naar kleinere depots/servicepunten nodig zal zijn, zodat de vervoersafstanden bij een verminderd aantal routes uiteindelijk gelijk blijven aan de afstanden in het feitelijke scenario. Dit komt doordat er nog steeds vervoer naar kleinere depots/servicepunten nodig is, zodat de ritten — verdeeld over minder routes — langer zijn. (141) Kijkend naar een van de gebieden die gevolgen zullen ondervinden, bijvoorbeeld Midden- en West-Seeland, worden er in de opzet met [10-20] distributiecentra in het feitelijke scenario dagelijkse ritten afgelegd naar […], […] en […] — bij een totale vervoersafstand van [300-400] km van en naar het sorteercentrum in Taastrup (Oost-Denemarken) ( 77 ) . (142) In een opzet met [10-20] distributiecentra in het contrafeitelijke scenario bestrijkt het centrum in […] de gebieden […] en […]. Het vervoer van Taastrup naar […] blijft in stand en beslaat heen en terug ongeveer […] km. In het distributiecentrum van […] moet de brievenpost voor het gehele gebied (d.w.z. het eigen gebied en de gebieden van de distributiecentra in […] en […] in het feitelijke scenario) voor distributie worden gereedgemaakt. Vervolgens worden de voorbereide poststukken van […] naar […] en van […] naar […] gereden, waar zich kleinere depots/servicepunten bevinden van waaruit de stukken aan huis worden bezorgd. De routes van […] naar en van […] en van […] naar en van […] komen neer op ongeveer […] km per dag. (143) Dit betekent dat in totaal [200-300] km ([…] km + […] km) wordt afgelegd in het contrafeitelijke scenario, afgezet tegen [300-400] km in een opzet met [10-20] distributiecentra, zie overweging 141. (144) Op basis hiervan ramen Denemarken en Post Danmark dat de totale vervoerskosten met betrekking tot de [10-20] distributiecentra in het contrafeitelijke scenario ongeveer gelijk zullen zijn aan de vervoerskosten in het feitelijke scenario met [10-20] distributiecentra, en dat zij derhalve niet significant zullen veranderen. (145) Ten slotte vindt het vervoer naar de servicepunten reeds plaats. Hoewel in het contrafeitelijke scenario grotere hoeveelheden zullen worden geleverd aan servicepunten in plattelandsgebieden, zal dit niet leiden tot hogere kosten aangezien de huidige voertuigcapaciteit die hoeveelheden aankan. De stopzetting van de bezorging aan huis in plattelandsgebieden en kleinere plaatsen leidt derhalve niet tot hogere vervoerskosten. (146) Gelet op de toelichtingen in de overwegingen 126 tot en met 145 is Denemarken van mening dat, hoewel in een beperkt aantal gevallen grotere afstanden moeten worden afgelegd om een brief of pakket te bezorgen, de vervoerskosten niet toenemen. 4.3.2.3. Conclusie (147) Gelet op de toelichting in de punten 4.3.2.1 en 4.3.2.2 is Denemarken van mening dat de twijfels van de Commissie met betrekking tot de gevolgen voor de kosten per eenheid van Post Danmark, op basis van de aannames in het contrafeitelijke scenario, volledig zijn weggenomen. 4.3.3. Conclusie van Denemarken over de NAC-methode (148) Gelet op het voorgaande komt Denemarken tot de conclusie dat de NAC-methode in overeenstemming is met de voorschriften van de DAEB-kaderregeling en Richtlijn 97/67/EG. 5. OPMERKINGEN VAN DENEMARKEN OVER DE OPMERKINGEN VAN DE BELANGHEBBENDEN 5.1. Naleving van Richtlijn 2006/111/EG (149) Denemarken verwijst in het algemeen naar zijn eerdere opmerkingen over het verslag van de Rigsrevisionen en gaat voorts nader in op bepaalde opmerkingen van de belanghebbenden. (150) De belanghebbenden stellen dat de Rigsrevisionen het toezicht op de boekhouding van Post Danmark als ontoereikend heeft gekwalificeerd (overweging 28). Volgens Denemarken klopt dat niet. De Rigsrevisionen gebruikt de formulering “was […] niet geheel naar behoren” ( 78 ) , die volgens Denemarken bij lange na niet betekent dat het toezicht wordt gekwalificeerd als “ontoereikend”. Dit volgt ook uit de door de Rigsrevisionen gebruikte beoordelingsschaal. De Rigsrevisionen heeft haar verslag bestempeld als “mild kritisch”, de op één na beste beoordeling op haar schaal ( 79 ) . (151) De belanghebbenden voeren ook aan dat de jaarlijkse controles van de rekeningen van Post Danmark door externe accountants onbetrouwbaar zijn (overweging 29) omdat: i) er geen criteria waren om te bepalen wanneer de controle bevredigend was, en ii) de Deense burgerluchtvaart- en spoorwegautoriteit niet heeft gewaarborgd dat de accountant nagaat of Post Danmark voldoende gedetailleerde gegevens had geregistreerd. Denemarken benadrukt dat de accountantsverklaringen voor de boekjaren 2014 tot en met 2019 met een hoge mate van zekerheid zijn afgegeven. Voorts heeft het Ministerie van Vervoer naar aanleiding van het verslag van de Rigsrevisionen specifiek geëist dat de externe accountant ook in het boekjaar 2020 en daarna een verklaring met een hoge mate van zekerheid blijft afgeven. Een hoge mate van zekerheid houdt ook in dat de accountant de feitelijke gegevensregistratie controleert (overweging 115). Denemarken merkt op het accountantsverslag voor 2020 bij de Commissie te hebben ingediend en dat dat verslag met een hoge mate van zekerheid is vastgesteld. (152) Denemarken herhaalt dat het argument van de belanghebbenden (overwegingen 33 en 34) dat alle gemeenschappelijke kosten aan de universeledienstverplichting worden toegerekend, onjuist is. In plaats daarvan rekent Post Danmark de (binnen en buiten de universeledienstverplichting vallende) kosten toe op basis van het beslag op de middelen volgens de ABC-analyse of een andere directe analyse van de herkomst van de kosten. Bovendien merkt Denemarken op dat de argumenten van ITD niet onderbouwd zijn en identiek zijn aan de in zaak T-561/18 aangevoerde argumenten, die het Gerecht heeft afgewezen bij zijn arrest van 5 mei 2021 ( 80 ) . 5.2. Naleving van de NAC-methode (153) Wat de NAC-methode betreft, benadrukt Denemarken dat, zelfs indien de NAC te hoog zouden worden bevonden, dat niet betekent dat de compensatie ook te hoog is, aangezien de reële compensatie slechts 58 % van de NAC bedraagt ( 81 ) . (154) Om er voorts op toe te zien dat er geen overcompensatie plaatsvindt, zullen de Deense autoriteiten, bijgestaan door een door de staat gemachtigde accountant, overeenkomstig hun standaardprocedure de feitelijke NAC voor 2020 achteraf evalueren op basis van de werkelijke cijfers voor 2020. 5.2.1. In het contrafeitelijke scenario gedane aannames (155) Behalve over de punten waarover de Commissie uitdrukkelijk haar twijfels heeft geuit (namelijk de inkrimping van de onderneming en de vermindering van het aantal sorteer- en distributiecentra), maakt Denemarken ook de volgende opmerkingen in verband met de kritiek van de belanghebbenden op het contrafeitelijke scenario (overwegingen 40 tot en met 45). In een correct contrafeitelijk scenario zet Post Danmark de bezorging van brieven in plattelandsgebieden niet volledig stop (zou zij dat wel doen, dan leidt dat tot derving van alle inkomsten die zij in het feitelijke scenario in die gebieden genereert). Het is realistischer dat zij de dienstverlening in plattelandsgebieden optimaliseert. Dit impliceert een verlaging van het dienstverleningsniveau (door bijvoorbeeld geen bezorging aan huis meer aan te bieden, maar te werken met afhaalpunten) zonder de distributie af te schaffen. Dit leidt tot lagere kosten en enige (maar geen totale) inkomstenderving. (156) De belanghebbenden zijn van mening dat de gratis postdienst voor blinden niet zou worden stopgezet. Denemarken bevestigt dat de gratis postdienst voor blinden daadwerkelijk zou worden beëindigd ( 82 ) , zoals reeds het geval was in het besluit van 2018 (overweging 160, tabel 2 van dat besluit). (157) Wat specifiek het DPD-netwerk betreft (overweging 42), merkt Denemarken op dat deze dienst onder de merknaam DPD wordt aangeboden op de markt, in het feitelijke scenario reeds bestaat en over een eigen netwerk ( 83 ) beschikt, dat volledig gescheiden is van de huidige internationale post- en pakketdistributie die Post Danmark overeenkomstig het Algemeen Postverdrag verricht. De overeenkomst met DPD is gesloten door de PostNord-groep en heeft derhalve betrekking op Scandinavië. De overeenkomst met DPD blijft in elk geval de komende jaren van kracht, aangezien zij in eerste instantie afloopt op […]. De stopzetting van de eigen grensoverschrijdende postdienst van Post Danmark in het kader van het Algemeen Postverdrag heeft geen gevolgen voor de kosten met betrekking tot de DPD-pakketten. (158) Volgens Denemarken is de veronderstelling dat de landelijke bezorging van zakelijke post zal worden vervangen door bezorging in stedelijke gebieden met een frequentie van een dag in de week (overweging 44) onjuist en zal Post Danmark in het contrafeitelijke scenario zakelijke post blijven bezorgen, zij het tegen een lager niveau van dienstverlening (zie overweging 155). (159) Met betrekking tot de vervanging van post- door servicepunten op kleine eilanden (overweging 45) merkt Denemarken op dat Post Danmark, in tegenstelling tot het contrafeitelijke scenario in het besluit van 2018, in het contrafeitelijke scenario voor 2020 stukpost (losse brieven en pakketten) zal blijven bezorgen omdat de distributie daarvan in het feitelijke scenario voor 2020 winstgevend is, wat niet het geval was toen de compensatie voor de universeledienstverplichting voor 2017-2019 bij de Commissie werd aangemeld. De huidige winstgevendheid van stukpost komt voort uit een combinatie van lagere hoeveelheden tegen hogere tarieven en de uitrol van een nieuw productiemodel. Daarom worden de postpunten gehandhaafd; op kleine eilanden zonder vaste verbinding zal het productaanbod van de postpunten echter beperkter zijn dan in het feitelijke scenario. Zo blijft het mogelijk brieven en pakketten af te halen in en/of te verzenden vanuit een postpunt, maar moeten klanten het pakketlabel online, via een app, of bij een postpunt op het vasteland kopen. Op een klein eiland zonder vaste verbinding vervalt de mogelijkheid om een dergelijk label te kopen. 5.2.2. Effect van de inkrimping op het marktaandeel (160) Denemarken legt dat uit de zaak van Tsjechische Post waarnaar de belanghebbenden verwijzen (overweging 46), duidelijk maakt dat de sluiting van bepaalde postkantoren in het contrafeitelijke scenario kan leiden tot een daling van het volume, omdat bepaalde klanten zouden overstappen naar concurrenten en sommige klanten hun vraag zouden beperken. Post Danmark sluit echter geen postkantoren (of postpunten) in het contrafeitelijke scenario (overweging 159) en daarom is Denemarken van oordeel dat de zaak rond Tsjechische Post niet relevant is voor de NAC-berekening van de universeledienstverplichting van Post Danmark voor 2020. (161) Denemarken onderschrijft dat het verlaagde dienstverleningsniveau in het contrafeitelijke scenario als gevolg van de optimalisering van de bezorging van zakelijke post zou leiden tot een daling van het volume. Dit zou resulteren in inkomstenverlies voor zowel de onder de universeledienstverplichting vallende als de daarbuiten vallende producten. Denemarken geeft aan de gederfde inkomsten voor zowel de prioritaire als de tegen het goedkope tarief verzonden zakelijke post in de NAC te hebben verwerkt. 5.2.3. Immateriële voordelen 5.2.3.1. Alomtegenwoordigheid (162) Wat de alomtegenwoordigheid betreft (punt 3.2.5.1), verwijst Denemarken naar de conclusies van het Gerecht in zaak T-561/18. In die zaak was het Gerecht van oordeel dat op basis van de door verzoeksters verstrekte gegevens niet kon worden geconcludeerd dat een immaterieel voordeel in verband met de alomtegenwoordigheid in de berekening van de NAC voor de periode 2017-2019 had moeten worden opgenomen ( 84 ) . Aangezien de belanghebbenden zich op dezelfde gegevens baseren, is Denemarken van oordeel dat in het onderhavige geval dezelfde conclusie moet worden getrokken. (163) Bovendien, en dit geldt voor alle potentiële immateriële voordelen, mag alomtegenwoordigheid alleen als immaterieel voordeel in de NAC-berekening worden opgenomen voor zover Post Danmark zonder de universeledienstverplichting de alomtegenwoordigheid zou verliezen en op voorwaarde dat Post Danmark een voordeel haalt uit die alomtegenwoordigheid. Aangezien Post Danmark de alomtegenwoordigheid in het contrafeitelijke scenario (met een gelijkblijvende geografische dekking) voornamelijk behoudt dankzij haar pakketdiensten, vloeit de alomtegenwoordigheid niet voort uit de universeledienstverplichting als zodanig, maar uit andere activiteiten die in het contrafeitelijke scenario worden gehandhaafd. In dit verband merkt Denemarken op dat het meeste bewijsmateriaal ( 85 ) dat de belanghebbenden hebben verstrekt om aan te tonen dat Post Danmark de alomtegenwoordigheid als immaterieel voordeel in aanmerking had moeten nemen in het contrafeitelijke scenario, betrekking heeft op pakketdiensten en dat dit het argument van Denemarken alleen maar ondersteunt. Een ander bewijsstuk ( 86 ) is verouderd en gaat voorbij aan de digitalisering die zich sinds 2000 voltrekt. (164) Wat betreft een andere studie van Arcep ( 87 ) waarnaar de belanghebbenden verwijzen, legt Denemarken uit dat die studie eerder het standpunt ondersteunt om in het contrafeitelijke scenario geen waarde toe te kennen aan de alomtegenwoordigheid. In het verslag is namelijk geconstateerd dat de alomtegenwoordigheid van La Poste (het Franse postbedrijf) in een contrafeitelijk scenario niet fundamenteel zou veranderen en dat derhalve de eventuele alomtegenwoordigheid die voortvloeit uit de universeledienstverplichting geen immaterieel voordeel is voor de berekening van de NAC ( 88 ) . Het Arcep-verslag ondersteunt derhalve alleen de conclusies van het Gerecht in punt 154 van het arrest in zaak T-561/18 dat moet worden nagegaan of de alomtegenwoordigheid een immaterieel voordeel oplevert en dat een dergelijk voordeel niet systematisch in mindering moet worden gebracht op de berekening van de NAC. (165) Het door ITD ingediende verslag van het BIPT ( 89 ) ondersteunt die conclusie ook, aangezien bij een specifieke beoordeling van de situatie van Bpost werd geconstateerd dat de alomtegenwoordigheid Bpost geen immaterieel voordeel oplevert, aangezien het enige voordeel dat Bpost ontleent aan het feit dat zij haar diensten op het volledige grondgebied van België moet aanbieden, een toename van de volumes is, en dat voordeel in het contrafeitelijke scenario vervalt ( 90 ) . 5.2.3.2. Bedrijfsreputatie en merkwaarde (166) Wat betreft de vraag of bedrijfsreputatie een immaterieel voordeel is in het kader van de NAC (punt 3.2.5.2), merkt Denemarken op dat er geen positieve waarde verbonden is aan de hoedanigheid van aanbieder van de universele dienst in Denemarken. Denemarken merkt op dat dit evenwel anders kan zijn in andere landen. In Denemarken is het dienstverleningsniveau verlaagd (de bezorging binnen een werkdag is vervangen door bezorging binnen vijf werkdagen) en zijn de tarieven gestegen. Hierdoor associeert het grote publiek Post Danmark met dure en trage dienstverlening. Dit heeft ook gevolgen voor pakketten, die binnen een werkdag worden bezorgd voor zover het geen “maxibrieven” betreft, waarvoor een bezorging binnen vijf werkdagen geldt. (167) Volgens Denemarken ondersteunen verschillende analyses het standpunt dat Post Danmark een slechte reputatie heeft: 1) Een imago-analyse door het Reputation Institute van 2019 ( 91 ) wijst uit dat het merk PostNord (onder welke naam Post Danmark opereert in Denemarken) zwak presteert en dat de merkwaarde in de loop der jaren is uitgehold. Het Reputation Institute concludeert dat PostNord een veel zwakker merk heeft dan haar concurrenten en dat zelfs nieuwe merken in de sector op meer draagvlak kunnen rekenen. Het Reputation Institute beveelt voorts aan […] in de toekomst aanzienlijk te verhogen, aangezien de huidige merksterkte een belemmering vormt voor […] of zelfs […]. 2) Op een ranglijst van IFO Image Analysis uit Denemarken scoort PostNord sinds 2009 relatief laag wat betreft algemeen imago en neemt zij sinds 2017 de allerlaatste plek in, als de Deense onderneming met het slechtste imago van alle onderzochte ondernemingen. (168) Bovendien merkt Denemarken dat Post Danmark niet exclusief gerechtigd is om het woord “Danmark” te gebruiken. Uit hoofde van de regels van de Wereldpostunie en de postwet moeten de door Post Danmark uitgegeven postzegels het woord “Danmark” bevatten, maar dat is geen uitsluitend recht in algemenere zin. 5.2.3.3. Brievenbussen (169) Wat betreft het argument dat Post Danmark het recht heeft om brievenbussen te plaatsen bij overheidsgebouwen (punt 3.2.5.3), merkt Denemarken op dat Post Danmark een aanvraag moet indienen bij de bevoegde autoriteiten of de bedrijven die eigenaar zijn van een gebouw indien zij er brievenbussen wil plaatsen ( 92 ) . De plaatsing van brievenbussen langs straten moet door de lokale overheid worden goedgekeurd. In het algemeen hebben alle postbedrijven onder bepaalde voorwaarden het recht om brievenbussen te plaatsen ( 93 ) . 5.2.3.4. Postzegels (170) De belanghebbenden merken op dat niet-gebruikte postzegels en voor filatelistische doeleinden bewaarde postzegels in de NAC-berekening moeten worden meegeteld als immateriële voordelen, waarbij zij verwijzen naar het besluit van de Commissie van 2018 betreffende Tsjechische Post (punt 3.2.5.4). (171) In het contrafeitelijke scenario zou Post Danmark ofwel postzegels blijven uitgeven (d.w.z. met het opschrift “PostNord” in plaats van “Danmark”) en haar filatelieproducten blijven aanbieden, ofwel overschakelen op labels in plaats van postzegels. Post Danmark stemt er echter voorzichtigheidshalve mee in om een voordeel in verband met ongebruikte postzegels en filatelie in mindering te brengen. (172) In het kader van de jaarrekening van Post Danmark wordt de verplichting van Post Danmark berekend in de vorm van ongebruikte postzegels van klanten. Voor 2020 is het bedrag vastgesteld op 30 miljoen DKK. Denemarken erkent dat de renteloze lening die Post Danmark daarmee verkrijgt (in de vorm van ongebruikte postzegels) de onderneming tot voordeel strekt. Het voordeel wordt berekend als de rentekosten van een rentedragende lening met dezelfde waarde als de verplichting van Post Danmark in de vorm van ongebruikte zegels. De rentevoet is conservatief vastgesteld op [0-5] %, waardoor de waarde in 2020 ongeveer […] DKK bedroeg. (173) Post Danmark beschouwt de rentevoet van [0-5] % als conservatief, aangezien die gebaseerd was op een analyse van de verrekenprijs van een lening binnen de groep met een aanzienlijk hogere waarde dan de 30 miljoen DKK voor ongebruikte zegels. Post Danmark heeft specifieke inlichtingen bij de PostNord-groep ingewonnen over een lening met de volgende uitgangspunten: 1) startdatum 1 januari 2020; 2) looptijd twee jaar; 3) hoofdsom 30 miljoen DKK. (174) Op basis hiervan is Post Danmark geïnformeerd over de volgende leningvoorwaarden: 1) kredietfaciliteit voor werkkapitaal Cibor ( 94 ) : […]W ( 95 ) + [0-5] %: 2) ren vaste rentevoet van [0-5] % per jaar. (175) Hieruit volgt dat een lening van 30 miljoen DKK een vaste rentevoet van [0-5] % per jaar zou hebben, ruimschoots onder de toegepaste rentevoet van [0-5] % per jaar. Dit resulteert in een voordeel van […] DKK. (176) Indien Post Danmark zou overgaan op labels, moet worden aangenomen dat er ook ongebruikte labels zouden zijn. Daarom is de opneming van het gehele voordeel van […] DKK volgens Denemarken een zeer conservatieve keuze. (177) Bovendien heeft Denemarken de winst voor filatelie berekend op […] miljoen DKK per jaar. De omzet in verband met postzegels, jaarboeken, jaarmappen enz. die niet voor frankering worden gebruikt, ligt rond […] miljoen DKK per jaar. Deze omzet omvat […] miljoen DKK voor de eigenlijke filatelieproducten en […] miljoen DKK voor postzegels die niet worden gebruikt vanwege hun kennelijke filatelistische waarde ( 96 ) , omdat ze worden verzameld of verloren gaan zonder te worden gebruikt. De bij de berekening van de winst of het verlies in aanmerking te nemen kosten zijn opgenomen in tabel 2 . Tabel 2 In aanmerking te nemen kosten bij de berekening van het voordeel uit filatelie Winst/verlies filatelie Miljoen DKK Omzet […] Vervaardiging van filatelieproducten […] Ontwerp van postzegels […] Zending […] Klantenservicelijn […] Overheadkosten […] Winst/verlies […] 5.2.3.5. Schaalvoordelen (178) Wat betreft de opmerkingen van de belanghebbenden over de schaalvoordelen die Post Danmark zou genieten omdat zij haar netwerk van de universeledienstverplichting gebruikt bij de distributie van daarbuiten vallende producten (punt 3.2.5.5), merkt Denemarken op dat schaalvoordelen alleen als immaterieel voordeel in de NAC-berekening moeten worden opgenomen indien zij zonder de universeledienstverplichting zouden vervallen. (179) In het contrafeitelijke scenario zou Post Danmark haar landelijke pakketdistributienetwerk in stand houden en derhalve dezelfde schaalvoordelen hebben als in het feitelijke scenario. (180) Wat betreft het DPD-netwerk ( 97 ) (overweging 58), merkt Denemarken op dat deze activiteiten volledig gescheiden zijn van de onder de universeledienstverplichting vallende activiteiten van Post Danmark en stoelen op een overeenkomst met de PostNord-groep. De exploitatie van het DPD-netwerk in het feitelijke scenario wordt in het contrafeitelijke scenario gehandhaafd. (181) Wat betreft het artikel van 6 juni 2017 over een nieuw pakketcentrum in HI-Park, Herning (overweging 58, voetnoot 45), licht Denemarken toe dat dat centrum helpt om de sterke groei die Post Danmark doormaakt op het gebied van logistiek, pakketdistributie (voornamelijk uit e-handel) en vracht te ondersteunen. Dat artikel ondersteunt dus enkel het standpunt dat Post Danmark in het contrafeitelijke scenario haar schaalvoordelen zou behouden. (182) De scherpe daling van het brievenvolume in de afgelopen jaren was een grote uitdaging voor Post Danmark, aangezien de onderneming veel vaste kosten maakt die niet meeveranderen met de hoeveelheid verzonden post. Daarom zijn de kosten die Post Danmark maakt per bezorgde brief sterk gestegen. De omvang van Post Danmark was dus eerder een groot nadeel, aangezien de onderneming de activiteiten niet kon afstemmen op de marktontwikkelingen. In tegenstelling tot wat de belanghebbenden aanvoeren, heeft de universeledienstverplichting Post Danmark dus geen schaalvoordelen opgeleverd. 5.2.3.6. Onderhandelingsmacht (183) De onderhandelingsmacht (zie punt 3.2.5.6) moet volgens Denemarken alleen in de NAC-berekening worden opgenomen indien die in het contrafeitelijke scenario zou afnemen of wegvalt. Dat is volgens Denemarken niet het geval en de belanghebbenden hebben geen bewijs van het tegendeel geleverd. (184) De onderhandelingspositie van Post Danmark houdt volgens Denemarken geen verband met de universeledienstverplichting, maar met de omvang van Post Danmark en van de PostNord-groep. Daarom zou Post Danmark in het contrafeitelijke scenario dezelfde onderhandelingsmacht hebben. (185) Wat betreft het aan de verslagen van de ERGP (2011) en Frontier Economics (2013) ontleende argument dat Post Danmark dankzij de universeledienstverplichting gemakkelijker toegang heeft tot politici en meer invloed uitoefent op de regelgeving dan haar concurrenten, merkt Denemarken op dat die verslagen negen en elf jaar oud en achterhaald zijn omdat ze voorbijgaan aan de grote verstoring van de Deense postmarkt als gevolg van de digitalisering. Voorts wordt in de verslagen eenvoudigweg gesteld dat de status van aanbieder van de universele dienst voordelen kan opleveren in de vorm van invloed op de regelgevende instanties en de politiek. In de verslagen staat ook dat er weinig bewijs is dat daar daadwerkelijk voordelen aan verbonden zijn, en dat er geen richtsnoeren zijn voor aanbevolen evaluatiemethoden, aangezien er meer onderzoek nodig is. Volgens Denemarken vormen dergelijke vage en open verklaringen geen bewijs. (186) Denemarken voert in ieder geval aan dat het zijn eigendom van Post Danmark en de regelgeving in de postsector juridisch en functioneel gescheiden houdt. Anders dan de belanghebbenden aanvoeren, heeft Post Danmark in het huidige politieke klimaat geen bijzondere politieke invloed. De krimp van het brievenvolume en de noodzaak van compensatie voor het vervullen van de universeledienstverplichting hebben juist een politiek debat over de toekomst van de postdienst in gang gezet. (187) Post Danmark heeft niet meer onderhandelingsmacht dan andere grote ondernemingen. Integendeel, de onderhandelingen met de vakbonden worden beïnvloed door de verwachting dat Post Danmark aan de hoogste normen blijft voldoen op het gebied van bijvoorbeeld de lonen. Hierdoor wordt de onderhandelingspositie van Post Danmark zwakker. Hetzelfde geldt voor de leveranciers: Post Danmark heeft niet meer onderhandelingsmacht dan andere grote ondernemingen. Post Danmark valt daarentegen onder Richtlijn 2014/25/EU van het Europees Parlement en de Raad ( 98 ) (de richtlijn nutsbedrijven) en alle contracten met leveranciers zijn derhalve onderworpen aan openbare aanbestedingsprocedures. 5.2.3.7. Reclamevoordelen (188) Wat betreft de reclamevoordelen (punt 3.2.5.7), meent Denemarken dat de overwegingen 134, 135 en 136 van het inleidingsbesluit duidelijk maken dat de intellectuele-eigendomsactiva in verband met de universeledienstverplichting die voornamelijk voortvloeien uit reclame op zichtbare contactpunten (bv. brievenbussen, voorzieningen waar klanten zelf hun pakketten kunnen afhalen, postpunten en bepaalde voertuigen van Post Danmark), naar behoren in aanmerking zijn genomen in de NAC-berekening. De reclamewaarde van de contactpunten van Post Danmark in verband met de universeledienstverplichting is berekend door het externe adviesbureau Annalect A/S, dat gespecialiseerd is in marketing en consumentengedrag. Annalect A/S heeft grondig en objectief beoordeeld welke contactpunten in de berekening moeten worden opgenomen. 5.2.3.8. Complementariteiten aan de vraagzijde (189) Denemarken is van mening dat de complementariteiten aan de vraagzijde alleen als immaterieel voordeel in de NAC-berekening moeten worden opgenomen indien zij in het contrafeitelijke scenario zouden vervallen (punt 3.2.5.8). De belangrijkste producten van Post Danmark — brieven en pakketten — zouden in het contrafeitelijke scenario evenwel worden gehandhaafd en zo ook de eventuele complementariteiten tussen deze producten aan de vraagzijde. (190) Voor de andere producten kan in theorie een immaterieel voordeel worden vastgesteld in de vorm van complementariteiten aan de vraagzijde. Het is evenwel niet bewezen dat er daadwerkelijk sprake is van een voordeel. Complementariteiten aan de vraagzijde kunnen namelijk net zo goed een nadeel vormen indien de verkoop van winstgevende producten gepaard gaat met een grotere verkoop van niet-winstgevende producten. Denemarken licht toe dat Post Danmark geen bewijs heeft gezien voor een ter zake doende, significante koppelverkoop tussen verschillende producten van Post Danmark wanneer particulieren post afleveren in een verkooppunt, noch bewijs dat bij particulieren in dat geval een spontane vraag naar andere producten van Post Danmark ontstaat. Wanneer particulieren post in een brievenbus stoppen, worden er eenvoudigweg geen andere producten verkocht. (191) Bij zakelijke klanten spelen professionele inkopers en besluitvormers in het bedrijf van de klant een rol bij de verkoop. Volgens Denemarken heeft Post Danmark echter geen bewijs gezien voor een oorzakelijk verband waarbij de verkoop van een product een spontane vraag naar andere producten van Post Danmark genereert. Dit wordt nog versterkt doordat in het bedrijf van de klant verschillende mensen verantwoordelijk kunnen zijn voor de besluitvorming over verschillende postproducten. 5.2.3.9. Ontheffingen met betrekking tot parkeren en stoppen (192) Denemarken verduidelijkt dat Post Danmark geen ontheffing van parkeer- en stopverboden geniet (punt 3.2.5.9). De postwet en de wegenverkeerswet (“ Færdselsloven ”) bevatten geen bepalingen waarbij aan Post Danmark dergelijke vrijstellingen worden verleend. De belanghebbenden baseren hun argument kennelijk op verslagen van Arcep uit 2010 en Frontier Economics uit 2013, waarin is opgemerkt dat aanbieders van de universele dienst dergelijke voordelen kunnen genieten en in sommige landen inderdaad dergelijke voordelen genieten. Dit is echter niet het geval voor Post Danmark in Denemarken. 5.2.3.10. Toegang tot openbare registers en ontwikkelingen met betrekking tot klanten/de vraag (193) Wat betreft de bewering dat Post Danmark uitsluitende rechten heeft op toegang tot openbare registers met betrekking tot klant- en vraaginformatie waarmee postproducten doelmatiger kunnen worden vermarkt (punt 3.2.5.10), merkt Denemarken op dat alle aanbieders van postdiensten tegen betaling adresinformatie kunnen verkrijgen uit bijvoorbeeld het Deense centrale personenregister (CPR). Evenwel kan alleen Post Danmark, als aanbieder van de universele dienst, uit het CPR adressen ontvangen van personen die Denemarken zijn binnengekomen en van pasgeborenen. Om gelijke toegang tot adresinformatie te waarborgen, is in de postwet bepaald dat de aanbieder van de universele dienst, Post Danmark, verplicht is op niet-discriminerende voorwaarden en tegen uitsluitend op de kosten gebaseerde tarieven adresinformatie aan te bieden aan andere postbedrijven. Post Danmark geniet derhalve geen uitsluitend recht of voordeel. Bovendien merkt Denemarken op dat de adresinformatie niet voor marketingdoeleinden mag worden gebruikt ( 99 ) . 5.2.4. De universeledienstverplichting levert voordelen op (194) In reactie op de argumenten van de belanghebbenden in de overwegingen 67 en 68 heeft Denemarken toegelicht dat Post Danmark geen netto-inkomsten genereert met de universeledienstverplichting. In 2020 hebben de diensten in het kader van de universeledienstverplichting een nettoverlies van 10 miljoen DKK opgeleverd (overweging 153, voetnoot 81), ook wanneer de compensatie voor de universeledienstverplichting in aanmerking wordt genomen. Zonder de compensatie voor de universeledienstverplichting voor 2020 komt het nettoverlies uit op 233 miljoen DKK. 5.2.5. Inkomsten uit postzegels (195) Denemarken is van mening dat de belanghebbenden een onjuist beeld hebben van de rol van postzegels in de bedrijfsvoering van Post Danmark (overweging 69). In geen enkel scenario hangen de inkomsten van Post Danmark af van de uitgifte van postzegels. Een postzegel is een middel om vooraf te betalen voor de verrichting van een dienst en is een teken dat de klant voor de dienst heeft betaald wanneer de zegel op bijvoorbeeld (een envelop met) een losse brief wordt aangebracht. Er zijn ook andere betaalwijzen voor de bezorging van een brief, zoals frankeerlabels en -codes. Tegenwoordig worden vaak frankeercodes gebruikt in plaats van gedrukte zegels. Postzegels kunnen niet worden gebruikt voor bulkzendingen. (196) Hieruit volgt dat de uitgifte van postzegels ook geen invloed heeft op het tarief voor de brievenpostdiensten van Post Danmark. In het hypothetische geval dat Post Danmark de verkoop van postzegels zou stopzetten, zou dat geen invloed hebben op het tarief voor brievenpost. Het tarief voor de binnenlandse verzending van losse brieven tot 50 gram vereist de goedkeuring van de Deense burgerluchtvaart- en spoorwegautoriteit. Deze verplichte goedkeuring houdt de tarieven laag en voorkomt bijvoorbeeld dat Post Danmark “zonetarieven” invoert. In het contrafeitelijke scenario heeft Denemarken een conservatieve aanpak gehanteerd door de tarieven voor de verzending van losse brieven tot 50 gram en zodoende de inkomsten niet te verhogen. (197) In zijn reactie op de door ITD verstrekte tabel (overweging 69) met het nominale tarief voor brievenpost binnen Europa, merkt Denemarken op dat ITD de bron daarvan niet vermeldt. Voorts merkt Denemarken op dat de tabel niet de tarieven voor binnenlandse losse brieven tot 50 gram weergeeft, maar ofwel de tarieven voor de duurdere brievenpostdienst (“Quick letter”), die buiten de universeledienstverplichting valt, ofwel het tarief voor grensoverschrijdende post ( 100 ) . Denemarken erkent wel dat de tarieven voor brievenpost in het kader van de universeledienstverplichting in Denemarken over het algemeen hoger liggen dan in andere EU-lidstaten. Dat is volgens Denemarken te wijten aan de ongekende digitalisering die Denemarken in de afgelopen twee decennia heeft doorgemaakt in vergelijking met de andere lidstaten. Denemarken staat inderdaad bovenaan in de index van de digitale economie en maatschappij van de Commissie, zie figuur 9 . (198) Denemarken licht toe dat Denemarken volgens dezelfde index de meeste e-overheidsgebruikers in de EU heeft (92 % van de internetgebruikers maakt gebruik van e-overheid). Hierdoor is het aantal brieven aanzienlijk gedaald, sterker dan in andere lidstaten, en was Post Danmark genoodzaakt de tarieven meer te verhogen dan haar tegenhangers in andere lidstaten om de vaste kosten te kunnen blijven dekken die gemoeid zijn met de vervulling van de universeledienstverplichting. (199) Wat betreft de vraag of de tarieven voor binnenlandse brieven van 50 gram “onredelijk hoog” zijn, zoals ITD onder verwijzing naar het verslag van de Rigsrevisionen aanvoert, merkt Denemarken op dat de Rigsrevisionen niet heeft verklaard dat de tarieven “onredelijk hoog” zijn. Bovendien merkt Denemarken op dat de burgerluchtvaart- en spoorwegautoriteit in 2022 een nieuwe procedure heeft gebruikt om een tariefverhoging van 11 DKK naar 12 DKK goed te keuren. In de nieuwe procedure wordt gekeken naar de winsten die andere Europese postaanbieders boeken met brievenpost, die tussen 8,1 % en 26 % bedroegen. De tariefverhoging van 11 DKK naar 12 DKK resulteert in een verwachte winst in 2022 van [>5] % tot [<15] %. In 2020 bedroeg het tarief 10 DKK bij een geraamde winst van [5-10] %. Uit de nieuwe procedure die voor de verhoging in 2022 is gebruikt, blijkt derhalve dat het tarief in 2020 niet tot onevenredige hoge winsten leidt. Er zijn derhalve geen aanwijzingen dat Post Danmark onredelijk hoge tarieven heeft aangerekend of dat de tarieven in het feitelijke scenario niet marktconform zijn. 5.2.6. Vermeende dubbeltelling (200) Denemarken is het met de ITD eens dat de NAC geen dubbeltellingen mag bevatten. Daarom werd er specifiek op gelet dat dit niet het geval is en dat de gederfde inkomsten niet worden onderschat. ITD verwijst naar de categorie “frankering” in de NAC en merkt op dat deze categorie dezelfde diensten zou kunnen omvatten die vallen onder de uitvoer en invoer van post, overige post en de uitvoer en invoer van pakketten. (201) Wat de frankering betreft, noemt Denemarken als voorbeeld de stopzetting van de internationale postdiensten in het kader van het Algemeen Postverdrag en andere internationale postovereenkomsten. De stopzetting van deze dienst levert een inkomstenderving van […] miljoen DKK op, uitgesplitst naar uitgevoerde post (inkomstendaling van […] miljoen DKK naar 0 DKK), ingevoerde post (daling van […] miljoen DKK naar 0 DKK), uitgevoerde pakketten (daling van […] miljoen DKK naar […] miljoen DKK), ingevoerde pakketten (daling van […] miljoen DKK naar […] miljoen DKK) en overige gefrankeerde post (daling van […] miljoen DKK naar […] miljoen DKK). 5.2.7. Benchmarking (202) Wat betreft de benchmarking van Post Danmark ten opzichte van andere exploitanten (overwegingen 142 tot en met 145 van het inleidingsbesluit), legt Denemarken uit dat de ondernemingen waartegen Post Danmark wordt afgezet, in tegenstelling tot wat ITD opmerkt, niet dezelfde bedrijfsstructuur en winstgevendheid kunnen hebben, noch hoeven te hebben, als Post Danmark. Wat specifiek de winstgevendheid betreft, licht Denemarken toe dat de benchmarking in wezen bedoeld is om de feitelijke winstgevendheid van andere exploitanten af te zetten tegen de winstgevendheid van Post Danmark in het contrafeitelijke scenario. Het gebruik van de daadwerkelijke winstgevendheid van Post Danmark is irrelevant aangezien die wordt beïnvloed door de universeledienstverplichting, waardoor de activiteiten van Post Danmark niet konden worden geoptimaliseerd. (203) Denemarken legt uit dat ITD ten onrechte uitgaat van het feitelijke scenario en daarbij een ebit van –4,4 % voor de universeledienstverplichting optelt bij een ebit van –6,9 % voor de niet onder die verplichting vallende activiteiten (resulterend in een ebit van –11,3 %), terwijl de verschillende cijfers moeten worden gewogen om de totale ebit op correcte wijze te berekenen. Een dergelijke berekening leidt tot een totale ebit van –5,2 % in het feitelijke scenario. (204) Wat betreft de voor de benchmarking geselecteerde ondernemingen, verklaart Denemarken dat Posten Norge, de Deutsche Post DHL-groep en Danske Fragtmænd een vergelijkbare bedrijfsstructuur hebben en alle actief zijn op de postmarkt. Posten Norge en de Deutsche Post DHL-groep bezorgen nog steeds een groot aantal brieven, waardoor zij geschikt zijn voor een vergelijking in termen van ebit, arbeidsproductiviteit en kosteneffectiviteit. In het contrafeitelijke scenario zal Post Danmark nog steeds brieven bezorgen. Danske Fragtmænd is relevant als een van de grotere spelers op de Deense markt voor vracht- en pakketdistributie en omdat de inkomsten uit logistiek en de daarmee samenhangende inkomsten in het contrafeitelijke scenario van Post Danmark een groter deel van de inkomsten vertegenwoordigen dan in het feitelijke scenario. Hieruit volgt dat Post Danmark meer te vergelijken is met Danske Fragtmænd. (205) De benchmarking vindt plaats op groepsniveau, aangezien de ondernemingen zijn geselecteerd op basis van hun totale productportfolio met betrekking tot post, pakketten en logistiek. Benchmarking op segmentniveau is niet altijd mogelijk, omdat in de boekhouding niet altijd per segment een volledige kostenverdeling wordt toegepast. Dat zou alleen voor Deutsche Post DHL mogelijk zijn wat betreft brieven- en pakketdiensten, waarbij voor 2019 een ebit van 7,9 % werd gerealiseerd voor brieven en pakketten, tegenover 6,5 % voor de gehele groep. Dit betekent dat de ebit voor brieven- en pakketdiensten in feite hoger is dan de ebit op groepsniveau. (206) Om de benchmarking verder te verstevigen, heeft Denemarken ook gekeken naar de ebit van General Logistics Systems Denmark A/S (GLS), de grootste concurrent van Post Danmark op de Deense pakketmarkt, die derhalve in aanmerking komt voor een vergelijking. GLS realiseerde in 2020 een ebit van 12,6 % ( 102 ) . 5.2.8. Gesorteerde tijdschriftenpost (207) Ten aanzien van de kritiek van Danske Medier dat de compensatie voor de universeledienstverplichting te hoog is omdat Post Danmark kunstmatig lage tarieven voor de onder de universeledienstverplichting vallende gesorteerde tijdschriftenpost mag hanteren, legt Denemarken uit dat, in tegenstelling tot wat Danske Medier opmerkt, het tarief voor dergelijke post in 2020 [5-10] DKK ([0,669-1,339] EUR) per eenheid bedroeg en niet 3,50 DKK (0,47 EUR). Het tarief van 3,50 DKK geldt alleen voor klanten die meer dan 100 000 stukken met een gewicht van maximaal 60 gram verzenden. Dat laatste tarief geldt alleen voor het deel van een partij boven 100 000 stukken, aangezien een staffel wordt gebruikt. Zo gold in 2020 voor de eerste 1 500 stukken een tarief van 8,66 DKK (1,16 EUR) ( 103 ) . Aangezien de prijsstelling anders is dan Danske Medier aanvoert, vindt Denemarken dat de kritiek van Danske Medier van de hand moet worden gewezen. 5.3. Naleving van Richtlijn 97/67/EG — Uitsluitende rechten (208) Denemarken geeft aan dat Post Danmark geen uitsluitend recht heeft om postzegels uit te geven en te verkopen. De onderneming is daarentegen verplicht om postzegels uit te geven en te verkopen (artikel 20 van de postwet ( 104 ) ). Krachtens artikel 8 van Richtlijn 97/67/EG doet artikel 7 van die richtlijn (waarbij het wordt verboden om exclusieve of bijzondere rechten te verlenen ter financiering van de universeledienstverplichting) geen afbreuk aan het recht van de lidstaten om het uitgeven van postzegels te organiseren overeenkomstig hun nationale wetgeving ( 105 ) . Zelfs indien het recht om postzegels uit te geven uitsluitend zou zijn (wat niet het geval is), is het dus in overeenstemming met Richtlijn 97/67/EG. 6. BEOORDELING VAN DE STEUN 6.1. Rechtmatigheid (209) In haar inleidingsbesluit was de Commissie van oordeel dat Denemarken de aanmeldingsverplichting niet was nagekomen door een deel van de uit hoofde van de DAEB-kaderregeling aangemelde compensatie voor de universeledienstverplichting voor 2020 toe te kennen voordat de Commissie haar goedkeuring had verleend (overweging 60 van het inleidingsbesluit). (210) Denemarken heeft immers reeds de helft van het aangemelde bedrag (15 miljoen EUR) aan Post Danmark toegekend en uitbetaald. Volgens Denemarken is dat deel van de compensatie aanvankelijk toegekend op grond van het DAEB-besluit, uit hoofde waarvan steun voor diensten van algemeen economisch belang niet hoeft te worden aangemeld bij de Commissie, zolang de steun maximaal 15 miljoen EUR per jaar bedraagt (artikel 2, lid 1, punt a), van het DAEB-besluit) (zie ook de in overweging 22, punt 4), bedoelde overeenkomst voor de eerste helft van 2020). (211) Denemarken heeft toegelicht dat er op dat moment geen besluit was genomen over aanvullende compensatie voor de universeledienstverplichting voor Post Danmark na juni 2020 en boven het bedrag van 15 miljoen EUR. Voorts heeft Denemarken aangegeven dat er geen politieke bereidheid bestond om de universeledienstverplichting na 30 juni 2020 uit de overheidsbegroting te financieren en dat alternatieven werden overwogen (zie overweging 79). Op grond daarvan voerde Denemarken aan dat de compensatie voor de universeledienstverplichting voor de eerste helft van 2020 niet als onrechtmatig moet worden beschouwd. Wat de compensatie voor de universeledienstverplichting voor de tweede helft van 2020 betreft, heeft Denemarken toegelicht dat de toekenning ervan krachtens de rechtsgrondslag afhangt van goedkeuring door de Commissie (overweging 22, punt 5)). (212) De Commissie neemt nota van de toelichting van Denemarken, maar verwijst naar de rechtspraak van het Hof van Justitie van de Europese Unie, op grond waarvan vrijstellingsverordeningen en -besluiten inzake staatssteun restrictief moeten worden toegepast ( 106 ) . Het DAEB-besluit kan dus alleen worden gebruikt voor zover de begunstigde maximaal 15 miljoen EUR per jaar aan steun ontvangt. Een lidstaat die gebruikmaakt van het DAEB-besluit moet ervoor zorgen dat de voorwaarden van dat besluit worden nageleefd. (213) De Commissie is ook van mening dat de compensatie voor de universeledienstverplichting voor de eerste en de tweede helft van 2020 niet afzonderlijk kan worden beoordeeld. Hoewel er twee afzonderlijke vergunningen bestaan, is Post Danmark namelijk met één enkele dienst van algemeen economisch belang belast, vooral gelet op het feit dat de inhoud van de universeledienstverplichting in de twee opeenvolgende perioden identiek is ( 107 ) . (214) Denemarken heeft de compensatie voor die ene dienst van algemeen economisch belang in 2020 aangemeld op grond van de DAEB-kaderregeling, maar heeft reeds een deel van het bedrag toegekend en uitbetaald, waardoor de Commissie tot de conclusie is gekomen dat de aanmeldingsverplichting niet is nageleefd. Denemarken heeft als aanvullend argument aangevoerd dat het DAEB-besluit van toepassing is op reeds verleende steun (overweging 81) en dat op het tijdstip van het inleidingsbesluit enkel het bedrag van 15 miljoen EUR voor de eerste helft van 2022 was toegekend. Derhalve is er volgens Denemarken, ten minste totdat het land verdere steun verleent voor de vervulling van de universeledienstverplichting door Post Danmark, geen sprake van onrechtmatige steun. Verdere steun zal volgens Denemarken alleen worden toegekend indien de Commissie die steun goedkeurt. De Commissie is het niet eens met deze zienswijze. Ten eerste moeten de lidstaten, voordat zij een beroep doen op de vrijstelling van de aanmeldingsverplichting die op grond van het DAEB-besluit kan worden verleend, eerst nagaan of aan de voorwaarden van dat besluit is voldaan. Dit vloeit voort uit artikel 3 van het DAEB-besluit, waarin is bepaald dat een compensatie voor de openbare dienst die aan de in dat besluit vastgestelde voorwaarden voldoet, van de verplichting tot voorafgaande aanmelding is vrijgesteld. De naleving van de voorwaarden moet dus vooraf worden beoordeeld om te bepalen of aanmelding al dan niet nodig is. Daarom moeten de lidstaten ervoor zorgen dat de begunstigde in een jaar niet meer dan 15 miljoen EUR ontvangt alvorens zij een beroep doen op het DAEB-besluit. Aangezien Denemarken meer dan 15 miljoen EUR aan compensatie voor de universeledienstverplichting voor 2020 heeft aangemeld, moet de Commissie er bij haar beoordeling noodzakelijkerwijs van uitgaan dat die compensatie zal worden toegekend en dat Post Danmark bijgevolg in een jaar tijd meer dan 15 miljoen EUR zal ontvangen. Hieruit volgt automatisch dat Denemarken de voorwaarden van het DAEB-besluit niet heeft nageleefd toen het dat besluit toepaste. (215) Daarom blijft de Commissie ondanks de aanvullende uitleg van Denemarken bij haar voorlopige conclusie dat de aanmeldingsverplichting niet is nageleefd. 6.2. Aanwezigheid van steun (216) Krachtens artikel 107, lid 1, VWEU komt een maatregel neer op staatssteun indien aan de volgende cumulatieve voorwaarden is voldaan: i) de maatregel moet de staat kunnen worden toegerekend en met staatsmiddelen zijn bekostigd; ii) de maatregel moet een economisch voordeel toekennen aan een onderneming; iii) dat voordeel moet selectief zijn, en iv) de maatregel moet de mededinging vervalsen of dreigen te vervalsen en het handelsverkeer tussen de lidstaten ongunstig beïnvloeden. 6.2.1. Aan de staat toe te rekenen en uit staatsmiddelen bekostigde maatregel (217) Om een maatregel aan te merken als staatssteun, moet hij aan de staat toerekenbaar zijn en al dan niet rechtstreeks met staatsmiddelen worden bekostigd. Staatsmiddelen omvatten alle overheidsmiddelen ( 108 ) , waaronder middelen van (gedecentraliseerde, federatieve, gewestelijke of andere) lichamen binnen de staat ( 109 ) . (218) Denemarken heeft de compensatie voor de universeledienstverplichting reeds voor een deel betaald uit de nationale begroting (zie overweging 209). Denemarken zal ook het resterende deel met staatsmiddelen betalen, zoals bepaald in de verschillende rechtsgrondslagen (zie overweging 22). Bovendien kan de maatregel worden toegerekend aan de staat, omdat deze op basis van wetgeving van de staat wordt toegekend (zie overweging 22). (219) De aangemelde maatregel is derhalve aan de staat toe te rekenen en uit staatsmiddelen bekostigd. 6.2.2. Aan een onderneming toegekende maatregel (220) De toekenning van overheidsfinanciering kan alleen als staatssteun worden aangemerkt wanneer de begunstigde ervan een onderneming in de zin van artikel 107, lid 1, VWEU is. Volgens vaste rechtspraak van het Hof van Justitie van de Europese Unie zijn ondernemingen alle entiteiten die een economische activiteit verrichten ( 110 ) . De kwalificatie van een entiteit als een onderneming hangt dus af van de aard van haar activiteit, ongeacht haar rechtsvorm en de wijze waarop zij wordt gefinancierd ( 111 ) . Een activiteit moet algemeen als economisch van aard worden beschouwd wanneer zij bestaat in het aanbieden van goederen en diensten op een markt ( 112 ) . (221) In het onderhavige geval biedt Post Danmark tegen betaling postdiensten aan op de Deense postmarkt, in concurrentie met andere aanbieders. Om deze reden kan Post Danmark worden aangemerkt als een onderneming in de zin van artikel 107, lid 1, VWEU, voor wat betreft de activiteiten die met de compensatie voor de universeledienstverplichting worden gefinancierd. 6.2.3. Voordeel (222) Een voordeel in de zin van artikel 107, lid 1, VWEU, is een economisch voordeel dat een onderneming onder normale marktvoorwaarden, dat wil zeggen zonder tussenkomst van de staat, niet zou hebben verkregen ( 113 ) . Als de financiële situatie van de onderneming is verbeterd als gevolg van de overheidsmaatregel, is er sprake van een voordeel. Alleen de gevolgen van de maatregel voor de onderneming zijn relevant, niet de oorzaken of de doeleinden van de overheidsmaatregel. (223) Het lijdt geen twijfel dat de financiële situatie van Post Danmark is verbeterd door de compensatie voor de vervulling van de universeledienstverplichting in 2020. Bijgevolg levert de compensatie Post Danmark bij voorbaat een voordeel op. (224) Krachtens het arrest van het Hof van Justitie in de zaak Altmark ( 114 ) is het evenwel mogelijk de compensatie van de kosten voor het verrichten van een dienst van algemeen economisch belang niet aan te merken als een economisch voordeel indien aan de volgende vier cumulatieve voorwaarden is voldaan: a) de begunstigde onderneming moet daadwerkelijk belast zijn geweest met de uitvoering van openbaredienstverplichtingen en die verplichtingen moeten duidelijk zijn afgebakend; b) de parameters op basis waarvan de compensatie wordt berekend, moeten vooraf op objectieve en doorzichtige wijze zijn vastgesteld; c) de compensatie mag niet hoger zijn dan nodig is om de kosten van de uitvoering van de openbaredienstverplichting geheel of gedeeltelijk te dekken, rekening houdend met de opbrengsten alsmede met een redelijke winst; d) wanneer de met de uitvoering van openbaredienstverplichtingen te belasten onderneming in een concreet geval niet wordt gekozen in het kader van een openbare aanbesteding waarbij de kandidaat kan worden geselecteerd die deze diensten tegen de laagste kosten voor de gemeenschap kan leveren, moet de noodzakelijke compensatie worden vastgesteld op basis van de kosten die een gemiddelde, goed beheerde onderneming binnen dezelfde sector, die zodanig is uitgerust dat zij aan de vereisten van de openbare dienst kan voldoen, zou hebben gemaakt, rekening houdend met de opbrengsten en een redelijke winst uit de uitoefening van deze verplichtingen. (225) Vanwege de cumulatieve aard van de vier Altmark-criteria wordt de compensatie geacht een voordeel te verstrekken in de zin van artikel 107, lid 1, VWEU wanneer aan een van deze criteria niet is voldaan. De Deense autoriteiten geven toe dat niet aan het vierde Altmark-criterium is voldaan. De Commissie is ook van oordeel dat niet aan het vierde Altmark-criterium is voldaan, omdat de Deense autoriteiten, bij gebrek aan een openbare aanbesteding waarbij de kandidaat kan worden geselecteerd die de dienst tegen de laagste kosten voor de gemeenschap kan leveren, niet hebben aangetoond dat de hoogte van de compensatie is bepaald op basis van de kosten die een goed beheerde onderneming binnen dezelfde sector zou hebben gemaakt, rekening houdend met de opbrengsten en een redelijke winst. (226) Aangezien het laatste van de vier cumulatieve Altmark-criteria in het onderhavige geval niet is nageleefd, verstrekt de compensatie voor het uitvoeren van de universeledienstverplichting een voordeel aan Post Danmark. 6.2.4. Selectiviteit (227) Krachtens artikel 107, lid 1, VWEU moet een maatregel, om als staatssteun te kunnen worden aangemerkt, “bepaalde ondernemingen of bepaalde producties” begunstigen. De Commissie merkt op dat de compensatie voor de universeledienstverplichting alleen aan Post Danmark zal worden toegekend. Omdat het onderhavige geval een individuele steunmaatregel betreft, is het vaststellen van het economische voordeel (zie de overwegingen 222 tot en met 226) voldoende om aan te nemen dat de maatregel selectief is ( 115 ) . In ieder geval is niet gebleken dat andere ondernemingen in dezelfde feitelijke en juridische omstandigheden hetzelfde voordeel genieten of dat andere sectoren in een vergelijkbare situatie een dergelijk voordeel genieten. De maatregel is derhalve selectief in de zin van artikel 107, lid 1, VWEU. 6.2.5. Invloed op het handelsverkeer en verstoring van de mededinging (228) Bij staatsmiddelen ten behoeve van ondernemingen is er alleen sprake van staatssteun in de zin van artikel 107, lid 1, VWEU wanneer deze de mededinging “vervalsen of dreigen te vervalsen” en het “handelsverkeer tussen de lidstaten ongunstig [beïnvloeden]”. (229) Een door een staat toegekende maatregel wordt geacht de mededinging te vervalsen of het risico daartoe in te houden wanneer daarmee de concurrentiepositie van de begunstigde onderneming ten opzichte van andere, concurrerende ondernemingen kan worden versterkt ( 116 ) . De mededinging wordt geacht te zijn verstoord wanneer een staat een financieel voordeel verleent aan een onderneming in een geliberaliseerde sector waar concurrentie bestaat of zou kunnen bestaan. (230) Wat de ongunstige beïnvloeding van het handelsverkeer betreft, heeft het Hof van Justitie van de Europese Unie in zijn rechtspraak vastgesteld dat elke steunverlening aan een onderneming die activiteiten in de interne markt uitvoert het handelsverkeer tussen lidstaten ongunstig kan beïnvloeden ( 117 ) . Het is niet nodig vast te stellen dat de steun het handelsverkeer tussen de lidstaten daadwerkelijk ongunstig beïnvloedt. (231) Ten aanzien van het onderhavige geval merkt de Commissie op dat Post Danmark actief is op de Deense postmarkt. Die markt is sinds 2011 geliberaliseerd (zie overweging 13) en derhalve opereert Post Danmark in concurrentie met andere aanbieders. (232) Bepaalde concurrenten van Post Danmark, en met name ondernemingen die diensten voor pakketbezorging aanbieden, maken deel uit van internationale groepen die ook in andere lidstaten actief zijn ( 118 ) . Voorts is de moedermaatschappij van Post Danmark (via haar dochterondernemignen) actief in andere lidstaten (d.w.z. Zweden en Finland). (233) De aan Post Danmark toegekende compensatie voor de openbare dienst versterkt aldus haar positie ten opzichte van andere postbedrijven die concurreren wat betreft het handelsverkeer binnen de Unie. (234) De Commissie concludeert dat de aangemelde maatregel het handelsverkeer ongunstig kan beïnvloeden en de mededinging kan vervalsen. 6.2.6. Conclusie inzake het bestaan van steun (235) In het licht van bovenstaande concludeert de Commissie dat de aan Post Danmark toegekende compensatie voor de verrichting van de universele postdienst in 2020 voldoet aan de criteria van artikel 107, lid 1, VWEU en dat de maatregel derhalve staatssteun vormt in de zin van die bepaling. Denemarken betwist die conclusie niet. 6.3. Verenigbaarheid 6.3.1. De maatregelen op hun verenigbaarheid getoetst aan de DAEB-kaderregeling 2012 (236) Aangezien de compensatie voor de universeledienstverplichting ten gunste van Post Danmark staatssteun vormt in de zin van artikel 107, lid 1, VWEU, moet worden beoordeeld of deze verenigbaar is met de interne markt. (237) De Deense autoriteiten hebben de maatregel aangemeld als compensatie voor het verrichten van een dienst van algemeen economisch belang, namelijk de universeledienstverplichting, op grond van de DAEB-kaderregeling op basis van artikel 106, lid 2, VWEU. (238) Artikel 106, lid 2, VWEU bepaalt: “De ondernemingen belast met het beheer van diensten van algemeen economisch belang of die het karakter dragen van een fiscaal monopolie, vallen onder de regels van de Verdragen, met name onder de mededingingsregels, voor zover de toepassing daarvan de vervulling, in feite of in rechte, van de hun toevertrouwde bijzondere taak niet verhindert. De ontwikkeling van het handelsverkeer mag niet worden beïnvloed in een mate die strijdig is met het belang van de Unie.” (239) Overeenkomstig deze bepaling kan de Commissie compensatie voor DAEB’s verenigbaar verklaren met de interne markt, mits aan bepaalde voorwaarden is voldaan. De Commissie heeft de voorwaarden waaronder zij artikel 106, lid 2, VWEU toepast, vastgelegd in de DAEB-besluit van 2012 en de DAEB-kaderregeling van 2012. (240) De Deense autoriteiten hebben compensatie ten belope van 225 miljoen DKK (ongeveer 30 miljoen EUR) aangemeld. Voor zover de aan Post Danmark toe te kennen compensatie hoger is dan 15 miljoen EUR per jaar, valt deze compensatie niet onder het toepassingsgebied van het DAEB-besluit van 2012, zoals uiteengezet in artikel 2 van dat besluit. (241) Staatssteun die buiten het toepassingsgebied van het DAEB-besluit van 2012 valt, kan verenigbaar worden verklaard met artikel 106, lid 2, VWEU indien deze voor het beheer van de betrokken DAEB noodzakelijk is en deze de ontwikkeling van het handelsverkeer niet beïnvloedt in een mate die strijdig is met het belang van de Unie. In dit verband worden in de DAEB-kaderregeling van 2012 de richtsnoeren uiteengezet voor het beoordelen van de verenigbaarheid van DAEB-compensatie. In het vervolg van dit deel wordt nagegaan of is voldaan aan de voorwaarden inzake verenigbaarheid van de DAEB-kaderregeling. 6.3.1.1. Echte dienst van algemeen economisch belang in de zin van artikel 106 VWEU (242) Volgens overweging 46 van de DAEB-mededeling van de Commissie ( 119 ) beschikken de lidstaten over een ruime beoordelingsmarge bij het omschrijven van een bepaalde dienst als dienst van algemeen economisch belang. De bevoegdheid van de Commissie is beperkt tot het nagaan of de beoordelingsmarge is toegepast zonder kennelijke fout bij het omschrijven van de DAEB en tot de beoordeling van de met de compensatie gemoeide staatssteun. In punt 56 van de DAEB-kaderregeling van 2012 wordt de ruimte beoordelingsmarge van de lidstaten bij het omschrijven van DAEB’s bevestigd. (243) In punt 14 van de DAEB-kaderregeling van 2012 is bepaald: “[D]e lidstaten [dienen] aan te tonen dat zij de behoeften aan een openbare dienst goed hebben onderzocht, mede aan de hand van een publieke raadpleging of andere passende instrumenten waarmee de belangen van gebruikers en dienstverrichters kunnen worden meegenomen.” (244) De universeledienstverplichting zoals gedefinieerd in artikel 3 van Richtlijn 97/67/EG wordt erkend als een echte DAEB ( 120 ) . Als gevolg hiervan hoeven de lidstaten niet aan de hand van een publieke raadpleging of andere passende instrumenten aan te tonen dat zij de behoeften aan een openbare dienst goed hebben onderzocht wanneer zij de universeledienstverplichting als gedefinieerd in dat artikel 3 opleggen aan een aanbieder. (245) De Deense autoriteiten hebben aangetoond dat de aan Post Danmark toegekende universeledienstverplichting voldoet aan de minimumvereisten van artikel 3 van Richtlijn 97/67/EG (zie de overwegingen 28 en 29 van het inleidingsbesluit). Bovendien hebben zij gebruikgemaakt van de mogelijkheid van artikel 3, lid 5, van die richtlijn om de drempel voor de onder de universele dienst vallende postpakketten op te trekken tot maximaal 20 kg en van artikel 12 van die richtlijn om uniforme tarieven op te leggen voor stukpost (brieven en pakketten) en een gratis postdienst voor blinden verplicht te stellen. De Commissie is van oordeel dat Denemarken derhalve niet, door middel van een publieke raadpleging of andere passende instrumenten, hoeft aan te tonen dat zij de behoeften aan een openbare dienst goed heeft onderzocht, en concludeert dat het vereiste van punt 14 van de DAEB-kaderregeling van 2012 in dit geval niet van toepassing is. 6.3.1.2. Noodzaak om openbaredienstverplichtingen en de berekeningswijze van de compensatie vast te leggen in een toewijzingsbesluit (246) Volgens punt 15 van de DAEB-kaderregeling van 2012 vooronderstelt het begrip “DAEB in de zin van artikel 106 VWEU” dat de betrokken onderneming met het beheer van de DAEB wordt belast door middel van een of meer besluiten. (247) Krachtens punt 16 van de DAEB-kaderregeling van 2012 moet in deze besluiten met name het volgende worden aangegeven: 1) de inhoud en de duur van de openbaredienstverplichtingen; 2) de betrokken ondernemingen en het betrokken grondgebied; 3) de aard van alle uitsluitende rechten die de onderneming zijn verleend; 4) de beschrijving van het compensatiemechanisme en de parameters voor berekening, monitoring en herziening van de compensatie, en 5) de regelingen om overcompensatie te vermijden en terug te betalen. (248) In de verschillende documenten die samen het in overweging 22 beschreven toewijzingsbesluit van Post Danmark vormen, is het volgende bepaald: 1) de universeledienstverplichting wordt aan Post Danmark opgelegd door middel van de individuele vergunningen die in december 2019 en juni 2020 aan Post Danmark zijn afgegeven en betrekking hebben op de periode van 1 januari 2020 tot en met 31 december 2020 (overweging 14 en overweging 22, punt 1)). Bij die vergunningen is de in mei 2016 afgegeven vergunning verlengd, die op 31 december 2019 zou aflopen en waarin de voorwaarden voor de vervulling van de universeledienstverplichting zijn vastgesteld; 2) het compensatiemechanisme wordt beschreven in twee besluiten die door het Ministerie van Vervoer, Bouw en Huisvesting bij de commissie Financiën van het Deense parlement zijn ingediend en die betrekking hebben op 2020 (overweging 22, punten 2) en 3)), en 3) er zijn uitvoerige beginselen inzake toezicht en rapportage, met inbegrip van een mechanisme voor controle achteraf om na te gaan of Post Danmark niet te veel compensatie heeft ontvangen, beschreven in de in overweging 22, punten 4) en 5), genoemde overeenkomsten. (249) Gelet op het voorgaande komt de Commissie tot de conclusie dat de aanwijzing van Post Danmark voor 2020 in overeenstemming is met de desbetreffende vereisten van de DAEB-kaderregeling van 2012. 6.3.1.3. Lengte van de periode waarvoor een onderneming met het beheer wordt belast (250) In punt 17 van de DAEB-kaderregeling van 2012 is het volgende bepaald: “De lengte van de periode waarvoor een onderneming met het beheer van de dienst van algemeen economisch belang wordt belast, dient te worden verantwoord aan de hand van objectieve criteria zoals de behoefte om niet-overdraagbare vaste activa af te schrijven. In beginsel mag de lengte van die periode niet langer zijn dan de periode die nodig is om de activa te kunnen afschrijven die voor het verrichten van de dienst van algemeen economisch het meest van belang zijn.” ( 121 ) (251) Zoals vermeld in overweging 14 heeft de vergunning voor de universeledienstverplichting van Post Danmark een looptijd van een jaar. Hoewel de Deense autoriteiten geen specifieke gegevens hebben verstrekt over de afschrijvingsperiode van de belangrijkste activa die worden gebruikt bij de vervulling van de universeledienstverplichting, is de Commissie, onder verwijzing naar de praktijk in andere lidstaten, van oordeel dat een toewijzingsperiode van slechts één jaar aanvaardbaar is ( 122 ) . Bovendien had de Commissie wat Post Danmark betreft eerder ingestemd met een langere termijn van drie jaar (2017-2019; zie het besluit van 2018). In zaak T-561/18 hield het Gerecht het besluit van 2018 in stand. 6.3.1.4. Naleving van Richtlijn 2006/111/EG (252) Volgens punt 18 van de DAEB-kaderregeling van 2012 wordt “[s]teun […] alleen als verenigbaar met de interne markt op grond van artikel 106, lid 2, van het Verdrag beschouwd wanneer de onderneming, in voorkomend geval, Richtlijn 2006/111/EG [betreffende de doorzichtigheid in de financiële betrekkingen tussen lidstaten en openbare bedrijven en de financiële doorzichtigheid binnen bepaalde ondernemingen] in acht neemt” ( 123 ) . (253) In het inleidingsbesluit uitte de Commissie twijfels over de kostentoerekeningsmethode van Post Danmark en daarmee over de scheiding van de boekhouding van Post Danmark (overweging 101 van het inleidingsbesluit). Deze twijfel ontstond na een verslag van de Rigsrevisionen, waarin vraagtekens werden geplaatst bij het regelgevingstoezicht op de rekeningen van Post Danmark en de validering van de rekeningen door externe accountant (overweging 104 van het inleidingsbesluit). (254) De Commissie heeft aangegeven dat zij enkel kan vaststellen dat de vereisten van punt 18 van de DAEB-kaderregeling zijn nageleefd indien de Deense autoriteiten de nodige informatie verstrekken om de twijfels in verband met de conclusies van de Rigsrevisionen weg te nemen en indien de kostentoerekening betrouwbaar is. 6.3.1.4.1.   Beoordeling van de naleving van Richtlijn 2006/111/EG en in het inleidingsbesluit geuite twijfels (255) Denemarken heeft in antwoord op het inleidingsbesluit een nadere toelichting gegeven op: de kostentoerekeningsmethode van Post Danmark, met voorbeelden (overwegingen 87 tot en met 102); de toerekening van de inkomsten door Post Danmark (overweging 103); de scheiding van de boekhouding door Post Danmark (overwegingen 104 tot en met 106), en zijn interpretatie van het verslag van de Rigsrevisionen en het gevolg dat daaraan is gegeven (overwegingen 107 tot en met 116). Op grond hiervan is de twijfel van de Commissie voldoende weggenomen. (256) Ten eerste gebruikt Post Danmark namelijk algemeen aanvaardbare methoden voor kostentoerekening, te weten de ABC-methode voor de voornaamste exploitatiekosten, directe analyse voor overige exploitatiekosten en het resultaat van de ABC-methode voor andere kosten (overwegingen 89 tot en met 92). In deze methode rekent Post Danmark de gemeenschappelijke kosten evenredig toe aan de onder de universeledienstverplichting vallende diensten en aan de andere diensten, op basis van passende criteria. De ABC-methode is een specifieke invulling van de methode van volledige kostenverdeling, die voldoet aan de DAEB-kaderregeling van 2012 en ook in overeenstemming is met de sectorspecifieke vereisten inzake gescheiden boekhouding als bedoeld in artikel 14 van Richtlijn 97/67/EG. De Commissie heeft in eerdere besluiten erkend dat de ABC-methode geschikt is ( 124 ) . (257) Ten tweede ondersteunt ook het op 30 augustus 2021 gepresenteerde onderzoek van Deloitte (overwegingen 101 en 102) de conclusie dat de kostentoerekeningsmethode en de scheiding van de boekhouding van Post Danmark in orde zijn. De conclusie van dit onderzoek is dat Post Danmark bij de berekening van haar kosten en de toerekening ervan aan de diensten die onder de universeledienstverplichting vallen, dan wel aan de diensten die daar niet onder vallen, gebruikmaakt van uitgebreide beginselen, methoden en registratiesystemen. (258) De bevindingen van Deloitte worden voorts ondersteund door de accountant van Post Danmark, KPMG, die bij de controle van de rekeningen voor 2020 heeft bevestigd dat de gegevens correct zijn geregistreerd en de rekeningen voor 2020 heeft goedgekeurd (overweging 118). (259) Ten slotte blijkt uit de totale kosten en inkomsten die worden toegerekend aan de diensten die onder de universeledienstverplichting vallen, dan wel aan de diensten die daar niet onder vallen, en daarmee uit de in tabel 3 weergegeven gescheiden boekhouding in 2020 (zie ook overweging 106), dat de kosten in grote lijnen zijn toegerekend overeenkomstig het aandeel van de inkomsten van de verschillende activiteiten, hetgeen duidelijk in tegenspraak is met het argument dat alle gemeenschappelijke kosten zouden zijn toegerekend aan de universeledienstverplichting. De aangegeven verhouding (ongeveer 70 % universeledienstverplichting en 30 % niet-universeledienstverplichting voor zowel kosten als inkomsten) is vergelijkbaar voor andere jaren. De gegevens voor alle jaren sinds 2007 zijn openbaar beschikbaar op de website van Post Danmark ( 125 ) . Tabel 3 Gescheiden boekhouding van Post Danmark Onder de universeledienstverplichting vallende diensten Niet onder de universeledienstverplichting vallende diensten Totaal Jaar Bedrijfsbaten Bedrijfskosten Bedrijfsbaten Bedrijfskosten Bedrijfsbaten Bedrijfskosten 2020 (in miljoen DKK) 3 774 (70,1  %) 3 784 (69,9  %) 1 610 (29,9  %) 1 626 (30,1  %) 5 384 (100  %) 5 410 (100  %) (260) De Commissie merkt voorts op dat de Rigsrevisionen in een officiële verklaring van 5 maart 2021 (zie overweging 116) heeft bevestigd dat haar aanvankelijke twijfel was weggenomen door de stappen die de minister van Vervoer naar aanleiding van het verslag van de Rigsrevisionen had genomen. Bovendien zegde de Rigsrevisionen toe de prijsstelling door Post Danmark en de door de minister voorgenomen maatregelen ter versterking van het toezicht op Post Danmark te blijven volgen en haar bevindingen te delen met de Statsrevisorerne (overweging 116). (261) De controle van de kostentoerekening van Post Danmark door de Commissie zelf en de bevestiging van de Rigsrevisionen dat de minister van Vervoer passende maatregelen heeft genomen, hebben de twijfels die de Commissie in het inleidingsbesluit uitte ten aanzien van de naleving van punt 18 van de DAEB-kaderregeling, weggenomen. 6.3.1.4.2.   Beoordeling van specifieke opmerkingen van belanghebbenden over de naleving van Richtlijn 2006/111/EG (262) Wat betreft de opmerking van belanghebbenden in overweging 29 dat de jaarlijkse controles van de rekeningen van Post Danmark niet betrouwbaar zijn, heeft de Commissie aan de hand van de verslagen van Deloitte (overweging 257) en KPMG (overweging 258) geverifieerd dat de gegevens inderdaad in voldoende mate van detail worden geregistreerd. (263) Wat betreft de gevraagde afschaffing van de zogenaamde “noodzakelijkheidsregel” (overweging 33), merkt de Commissie op dat in 2020 het boekhoudreglement van 2014 van toepassing was en dat dat reglement geen “noodzakelijkheidsregel” omvat. Kijkend naar de beginselen en methoden voor 2020 ( 126 ) zijn er geen aanwijzingen dat Post Danmark alle gemeenschappelijke kosten die gemoeid zijn met de vervulling van de universeledienstverplichting moet toewijzen aan de rekening met betrekking tot die verplichting. Integendeel, in de beginselen en methoden staat: “Niet-universele diensten omvatten dus kosten die voortvloeien uit de verrichting ervan; enerzijds zijn dat alle incrementele kosten, en anderzijds de gemeenschappelijke kosten in verband met de exploitatie en de uitbreiding van het basisproductie- en - beheersysteem [d.w.z. de toerekenbare gemeenschappelijke kosten]. Daarbij wordt een evenredig deel van de niet-toerekenbare gemeenschappelijke kosten opgeteld.” ( 127 ) (nadruk toegevoegd door de Commissie). Dit betekent dat de gemeenschappelijke kosten zowel worden toegerekend aan diensten die niet onder de universeledienstverplichting vallen, als aan diensten die daar wel onder vallen. Voorts laat dit zien dat Post Danmark parallel twee verschillende processen moet toepassen: enerzijds de kostentoerekening en anderzijds de aanmerking of indeling van kostensoorten als incrementele kosten, toerekenbare gemeenschappelijke kosten en niet-toerekenbare gemeenschappelijke kosten (overweging 94). (264) Uit de beschrijving van de kostentoerekening blijkt niet dat Post Danmark in de praktijk al haar gemeenschappelijke kosten toerekent aan de rekening voor de universeledienstverplichting, maar die kosten naar behoren verdeelt over die eerste rekening en de rekening die geen betrekking heeft op de universeledienstverplichting (in antwoord op de opmerking in overweging 30). (265) Voor zover het onderzoek van PwC uit 2014 (overweging 33) ter zake doet wat betreft de compensatie voor de universeledienstverplichting in 2020, concludeert de Commissie net als Denemarken (overweging 113) dat de Rigsrevisionen de verklaring van PwC onjuist heeft geïnterpreteerd. Met name is het aantal artikelen geen geschikte parameter om te beoordelen of de kostentoerekening passend is, aangezien verschillende artikelen niet dezelfde kosten in de productieketen met zich meebrengen. Voor bepaalde producten zijn de kosten van de “onder de universeledienstverplichting vallende versie” van een postdienst (bv. bezorging van brieven aan huis binnen vijf werkdagen) immers lager dan de kosten van de niet onder die verplichting vallende versie (bezorging van een brief aan huis binnen een dag), terwijl voor andere producten het omgekeerde geldt (zoals voor BtB-pakketten (die niet onder de universeledienstverplichting vallen) en BtC-pakketten ( 128 ) (die wel onder de universeledienstverplichting vallen)). Deze beoordeling wordt bevestigd door de verhouding van de omzet die aan de verschillende activiteiten kan worden toegerekend, waarbij ongeveer 70 % van de omzet (alsook van de kosten) kan worden toegerekend aan de universeledienstverplichting (overweging 259). In 2013, het jaar waarop het PwC-onderzoek betrekking heeft, was er sprake van een soortgelijke verhouding. (266) Op basis van de exacte bewoordingen van PwC in het onderzoek van 2014 ( 129 ) merkt de Commissie bovendien op dat de producten die onder de universeledienstverplichting vallen volgens PwC goed zijn voor meer dan de helft van de distributiekosten op routes met gecombineerde distributie, maar voor minder dan de helft van het aantal leveringen ( 130 ) in dat verband (en niet van het aantal artikelen). PwC legt uit dat dit komt doordat bij de gecombineerde levering van producten die wel en producten die niet onder de universeledienstverplichting valt, alleen de extra tijd die gemoeid is met de aflevering van het niet onder de verplichting vallende product in dezelfde brievenbus als het onder de verplichting vallende product, wordt toegerekend aan het niet onder de verplichting vallende product. Op basis van deze uitleg constateerde PwC in 2014 niet alleen dat de toegepaste beginselen en methoden voor kostentoerekening in overeenstemming waren met de wettelijke voorschriften, maar ook dat ze redelijk en verstandig waren. Later kwam Deloitte in zijn onderzoek in 2021 tot een soortgelijke conclusie (zie overweging 257). (267) Wat betreft de opmerkingen van Danske Medier (overwegingen 34, 35 en 36), merkt de Commissie op dat het gebruik van het begrip “incrementele kosten”, dat volgens Danske Medier resulteert in een te hoge compensatie voor de universele dienst, bedoeld is om de kosten in te delen, en dat dat proces losstaat van de toerekening van de kosten. Dit betekent niet dat alle kosten die gemoeid zijn met de vervulling van de universeledienstverplichting worden toegerekend aan de universeledienstverplichting wanneer zij ook nodig zijn voor de niet onder die verplichting vallende diensten (zie het voorbeeld in overweging 97). Wat betreft de veronderstelling van Danske Medier dat Post Danmark de compensatie voor de universeledienstverplichting gebruikt om grote verliezen in verband met haar niet onder die verplichting vallende activiteiten te dekken, merkt de Commissie op dat zij hiervoor geen bewijs heeft gevonden en dat de universeledienstverplichting volgens de kostenberekening overeenkomstig de toepasselijke regels (de DAEB-kaderregeling, Richtlijn 97/67/EG en de nationale boekhoudregels) hoe dan ook een nettoverlies oplevert, zowel met als zonder compensatie voor de universeledienstverplichting in 2020 (overweging 153, voetnoot 81). (268) Wat betreft de beweerdelijk complexe structuur van de PostNord-groep en de gevolgen daarvan voor het toezicht (overweging 36), merkt de Commissie op dat de universeledienstverplichting is toegekend aan Post Danmark, en niet aan een andere entiteit van de groep waar zij onderdeel van is. Het toezicht moet derhalve worden toegespitst op Post Danmark, zoals ook het geval is. De bedrijfsstructuur van de PostNord-groep doet niet ter zake voor het toezicht op de boekhouding van Post Danmark wat betreft de aan deze entiteit toegekende compensatie voor de universeledienstverplichting. 6.3.1.5. Naleving van de EU-regels inzake het plaatsen van overheidsopdrachten (269) Volgens punt 19 van de DAEB-kaderregeling van 2012 “kan [steun] alleen op grond van artikel 106, lid 2, van het Verdrag met de interne markt als verenigbaar worden beschouwd wanneer het verantwoordelijke overheidsorgaan bij het opdragen van de dienstverrichting aan de betrokken onderneming de Unieregels op het gebied van overheidsopdrachten in acht heeft genomen of toezegt deze in acht te zullen nemen. Dit geldt voor eventuele voorwaarden inzake transparantie, gelijke behandeling en non-discriminatie die rechtstreeks uit het Verdrag of, in voorkomend geval, uit het afgeleide Unierecht voortvloeien. Steun welke deze regels en voorwaarden niet in acht neemt, wordt geacht de ontwikkeling van het handelsverkeer te beïnvloeden in een mate die strijdig is met de belangen van de Unie in de zin van artikel 106, lid 2, van het Verdrag.” (270) Krachtens artikel 7, lid 2, van Richtlijn 97/67/EG zijn de lidstaten niet verplicht een aanbestedingsprocedure te organiseren om de aanbieder van de universele dienst aan te wijzen. (271) In het onderhavige geval hebben de Deense autoriteiten ervoor gekozen Post Danmark rechtstreeks met de universeledienstverplichting te belasten, overeenkomstig Richtlijn 97/67/EG. Hieruit volgt dat de voorschriften voor het plaatsen van overheidsopdrachten niet van toepassing zijn en dat de rechtstreekse aanwijzing van Post Danmark als aanbieder van de universele dienst in overeenstemming is met punt 19 van de DAEB-kaderregeling van 2012. 6.3.1.6. Discriminatieverbod (272) In punt 20 van de DAEB-kaderregeling van 2012 is bepaald: “Ingeval een overheidsorgaan de verrichting van de betrokken dienst van algemeen economisch belang aan meerdere ondernemingen toewijst, dient de compensatie ten aanzien van elke onderneming op basis van dezelfde methode te worden berekend.” (273) Overeenkomstig artikel 14 van de postwet wordt alleen Post Danmark belast met de universeledienstverplichting. De Commissie concludeert derhalve dat het vereiste van punt 20 van de DAEB-kaderregeling 2012 niet van toepassing is. 6.3.1.7. Berekening van de nettokosten van de universele postdienst in 2020 (274) Naar aanleiding van het inleidingsbesluit heeft Denemarken aanvullende informatie verstrekt om aan te tonen dat zijn berekening van de nettokosten aan de hand van de NAC-methode deugdelijk is. Denemarken heeft bepaalde NAC-parameters gewijzigd naar aanleiding van bepaalde opmerkingen van belanghebbenden en om de NAC-berekening verder te verbeteren. 6.3.1.7.1.   Net Avoided Cost-methode (275) Volgens punt 21 van de DAEB-kaderregeling van 2012 mag “het compensatiebedrag […] niet hoger zijn dan hetgeen nodig is om de nettokosten van de uitvoering van de openbaredienstverplichtingen, rekening houdende met een redelijke winst, te dekken”. In dit verband luidt punt 24 van de DAEB-kaderregeling van 2012: “De nettokosten die nodig zijn, of die naar verwachting nodig zijn, om de openbaredienstverplichtingen uit te voeren, dienen te worden berekend aan de hand van de Net Avoided Cost (NAC)-methode, met name in sectoren waarin dit door Uniewetgeving of nationale wetgeving wordt geëist en in andere gevallen waarin dit mogelijk is.” (276) Volgens punt 25 van de DAEB-kaderregeling van 2012 worden “[b]ij de Net Avoided Cost-methode […] de nettokosten die nodig zijn, of die naar verwachting nodig zijn, om de openbaredienstverplichtingen uit te voeren, berekend als het verschil tussen de nettokosten voor de dienstverrichter die onder de openbaredienstverplichting opereert, en de nettokosten of -winst indien diezelfde dienstverrichter niet met die verplichting had moeten opereren”. (277) De NAC bestaan uit het verschil in winst van Post Danmark tussen het zogeheten feitelijke scenario (d.w.z. de feitelijke situatie, waarin Post Danmark de universeledienstverplichting vervult) en het contrafeitelijke scenario (een hypothetische situatie waarin Post Danmark niet met die verplichting is belast). (278) In zijn oorspronkelijke berekeningen raamde Denemarken de NAC voor 2020 op 394 miljoen DKK (ongeveer 53 miljoen EUR). Dat bedrag is na opmerkingen van de belanghebbenden (zie de overwegingen 172 tot en met 177) aangepast tot 385,625 miljoen DKK — een aanzienlijk hoger bedrag dan de aangemelde compensatie van 225 miljoen DKK (ongeveer 30 miljoen EUR). De door Denemarken ingediende NAC-berekening wordt hieronder nader beschreven. Beschrijving van het feitelijke scenario (279) In het feitelijke scenario voor de periode van 1 januari tot en met 31 december 2020 is rekening gehouden met de gewone exploitatie van Post Danmark en met de financiële verslaglegging van Post Danmark voor de periode van 1 januari tot en met 31 oktober 2020 en de prognoses die op het tijdstip van de aanmelding (d.w.z. 12 maart 2021, zie overweging 16 van het inleidingsbesluit) voor november en december 2020 waren gemaakt. (280) Aan de geraamde ontwikkeling van de inkomsten in die periode liggen de volgende belangrijkste markthypotheses ten grondslag: 1) De BtC-markt zal aanzienlijk groeien als gevolg van de toegenomen e-handel. 2) De toegenomen digitalisering zal gevolgen blijven hebben voor het brievenvolume, aangezien afzenders in de financiële sector en overheidsinstanties de digitalisering van hun brievenpost nog niet hebben voltooid. 3) Het zwaartepunt van de kranten- en tijdschriftenmarkt verschuift naar distributie langs meerdere kanalen, waarbij de focus zowel op digitale kanalen als op drukwerk ligt, waardoor de volumes op deze markten voor postdiensten aanzienlijk zullen dalen. (281) De geraamde inkomsten en kosten van Post Danmark in het feitelijke scenario stemmen overeen met de onderstaande cijfers in tabel 4 . Tabel 4 Feitelijk scenario Uitsplitsing van de ontvangsten (× miljoen DKK) 1 januari tot en met 30 december 2020 Post, goedkope zendingen […] Post, uitvoer […] Post, invoer […] Tijdschriften/kranten […] Overige gefrankeerde post (incl. postzegels) […] Post, overig […] Post, prioritaire zendingen […] Business-to-business, binnenlands […] Business-to-customer, afhaal […] Business-to-customer, thuisbezorging […] CtX ( 131 ) […] Pakketten, uitvoer […] Pakketten, invoer […] Overige logistiek […] Pakketten, overig […] Overige bedrijfsbaten […] Totale ontvangsten [4 500 -5 500 ] Uitsplitsing kosten (× miljoen DKK) Personeelskosten […] Andere kosten […] Kapitaalrente […] Afschrijving […] Totale kosten [–5 500  {–}–4 500 ] Winst × miljoen DKK [– 500 -0 ] Beschrijving van het contrafeitelijke scenario (282) Denemarken heeft een contrafeitelijk scenario verstrekt waarin het netwerk en het bestelproces van Post Danmark op een aantal punten zijn gewijzigd ten opzichte van het feitelijke scenario. (283) In dit scenario zouden de volgende onder de universeledienstverplichting vallende activiteiten worden stopgezet omdat zij volgens Denemarken een algemeen negatief effect hebben op de activiteiten van Post Danmark die niet onder die verplichting vallen: 1) betekeningen per post ( 132 ) ; 2) kranten en tijdschriften; 3) internationale brievenpost en pakketpost in het kader van het Algemeen Postverdrag en andere internationale postovereenkomsten (die in 2020 verliesgevend waren met een negatieve ebit van ongeveer […] miljoen DKK). De stopzetting van de internationale brief- en pakketzendingen in het kader van het Algemeen Postverdrag brengt ook de sluiting van het internationale post- en pakketcentrum op de luchthaven van Kopenhagen met zich mee. Post Danmark zou alleen nog diensten voor inkomende en uitgaande pakketten blijven aanbieden in het kader van de samenwerking met DPD, met gebruikmaking van het netwerk en de medewerkers van DPD, en via het interne netwerk van de PostNord-groep, en 4) de gratis postdienst voor blinden. (284) Post Danmark zou, naast de stopzetting van bepaalde diensten, haar diensten optimaliseren middels de volgende wijzigingen: 1) Zakelijke post zou in het contrafeitelijke scenario alleen in grotere steden aan huis worden bezorgd, waarbij de bezorging aan huis in plattelandsgebieden en kleinere plaatsen zou worden stopgezet. In plattelandsgebieden en kleinere plaatsen komen er afhaalmogelijkheden. In dit scenario doet Post Danmark elk huishouden in de grotere steden waarvoor het een bestelling heeft, eenmaal per week aan, zodat zij meer stukken tegelijk kan bezorgen, en vermindert zij het aantal routes in plattelandsgebieden en kleinere plaatsen aanzienlijk. 2) Post Danmark zou een postsorteercentrum sluiten en het aantal distributiecentra terugbrengen van [10-20] tot [10-20]. 3) Krachtens de universeledienstverplichting is Post Danmark verplicht om op een aantal kleine eilanden postpunten met een volledig dienstenaanbod in stand te houden, waar alle diensten in het kader van de universeledienstverplichting worden aangeboden. In het contrafeitelijke scenario zou Post Danmark geen volledige dienstverlening aanbieden op kleine eilanden zonder vaste verbinding. In plaats daarvan zou zij een beperkt aantal postdiensten aanbieden in de servicepunten op die kleine eilanden. Wanneer de inwoners van de kleine eilanden gebruik moeten maken van een dienst die op het eiland niet wordt aangeboden, moeten zij de dienst online kopen of een servicepunt op het vasteland bezoeken. 4) Post Danmark zou het aantal brievenbussen terugbrengen van 4 800 naar [4 000-4 800]. Vanuit commercieel opzicht zou een netwerk van [4 000-4 800] brievenbussen optimaal zijn in een scenario waarin Post Danmark niet te maken heeft met de beperkingen die de universeledienstverplichting met zich meebrengt. 5) Post Danmark zou het gebruik van kwaliteitsmetingen verminderen. De individuele vergunning van 2016 (zoals verlengd voor 2020) verplicht Post Danmark ertoe een onafhankelijk onderzoeksinstituut in te huren om de kwaliteit van de binnenlandse bezorging van onder de universeledienstverplichting vallende brievenpost maandelijks op representatieve wijze te meten. (285) Tabel 5 toont een uitsplitsing van de vermeden kosten en gederfde inkomsten in het contrafeitelijke scenario voor elk van de in overwegingen 283 en 284 genoemde aspecten. De gederfde inkomsten en vermeden kosten worden uitgesplitst op basis van de verschillen tussen het feitelijke en het contrafeitelijke scenario. Tabel 5 Vermeden kosten en gederfde inkomsten Vermeden kosten (× miljoen DKK) 1 januari tot en met 31 december 2020 Optimalisatie van de bezorging van zakelijke post […] Stopzetting van de gratis postdienst voor blinden […] Stopzetting van de bezorging van kranten en tijdschriften […] Internationale brieven- en pakketpost in het kader van de Wereldpostunie […] Optimalisatie van het aantal brievenbussen […] Optimalisatie van het dienstenaanbod op kleine eilanden zonder vaste verbinding […] Vermindering van het gebruik van kwaliteitsmetingen […] Stopzetting van de betekeningen per post […] Totale vermeden kosten [1 500 -2 500 ] Gederfde inkomsten (× miljoen DKK) 1 januari tot en met 31 december 2020 Optimalisatie van de bezorging van zakelijke post […] Stopzetting van de gratis postdienst voor blinden […] Stopzetting van de bezorging van kranten en tijdschriften […] Internationale brieven- en pakketpost in het kader van de Wereldpostunie […] Optimalisatie van het aantal brievenbussen […] Optimalisatie van het dienstenaanbod op kleine eilanden zonder vaste verbinding […] Vermindering van het gebruik van kwaliteitsmetingen […] Stopzetting van de betekeningen per post […] Totale gederfde inkomsten [1 500 2 500 ] Totale netto vermeden kosten [400 -900 ] (286) De cijfers in tabel 6 zijn verkregen door de inkomsten en kosten van het feitelijke scenario (zie tabel 4 ) aan te passen op basis van het effect van de aannames van het contrafeitelijke scenario (zie tabel 5 ). Tabel 6 Contrafeitelijk scenario Uitsplitsing van de ontvangsten (× miljoen DKK) 1 januari tot en met 30 december 2020 Post, goedkope zendingen […] Post, uitvoer […] Post, invoer […] Tijdschriften/kranten […] Overige gefrankeerde post (incl. postzegels) […] Post, overig […] Post, prioritaire zendingen […] Business-to-business, binnenlands […] Business-to-customer, afhaal […] Business-to-customer, thuisbezorging […] CtX […] Pakketten, uitvoer […] Pakketten, invoer […] Overige logistiek […] Pakketten, overig […] Overige bedrijfsbaten […] Totale ontvangsten [2 500 -3 500 ] Uitsplitsing kosten (× miljoen DKK) Personeelskosten […] Andere kosten […] Kapitaalrente […] Afschrijving […] Totale kosten [–3 500  {-}–2 500 ] Winst × miljoen DKK [0 -500 ] Beschrijving van de NAC-berekeningsmethode (287) De NAC zijn de vermeden kosten minus de gederfde inkomsten van het contrafeitelijke scenario, aangepast voor de immateriële voordelen. Vermeden kosten (288) De vermeden kosten staan vermeld in tabel 5 . De kostenbesparingen houden hoofdzakelijk verband met de inkrimping van het personeelsbestand. Gederfde inkomsten (289) De gederfde inkomsten staan in tabel 5 en omvatten met name het verlies van klandizie door het stopzetten van bepaalde diensten. (290) Post Danmark heeft de inkomstenderving die voortvloeit uit de optimalisering van de zakelijke dienstverlening geraamd op basis van haar ervaringen met eerdere wijzigingen in haar tarieven en productaanbod. De onderneming heeft met name het klantgedrag ten aanzien van tariefwijzigingen continu gevolgd en heeft daarover prognoses opgesteld aan de hand van prijselasticiteit en enquêtes onder klanten. Immateriële voordelen (291) Immateriële voordelen kunnen bijdragen tot een betere winstgevendheid waarvan een aanbieder van postdiensten profiteert als aanbieder van de universele dienst. Ze kunnen vaak niet worden vervat in het feitelijke en het contrafeitelijke scenario, maar moeten niettemin in aanmerking worden genomen in de berekening van de NAC en worden derhalve gewoonlijk afzonderlijk berekend. (292) De immateriële voordelen kunnen onder meer bestaan in schaal- en toepassingsvoordelen, reclamevoordelen in verband met intellectuele eigendom, gevolgen aan de vraagzijde als gevolg van de btw-vrijstelling, voordelen in verband met de volledige territoriale dekking, de onderhandelingsmacht en een betere klantenwerving. (293) Denemarken heeft de volgende immateriële voordelen in aanmerking genomen in de berekening van de NAC: i) de btw-vrijstelling (A), ii) intellectuele-eigendomsactiva (B) en iii) voordelen uit filatelie en ongebruikte postzegels (C). De voordelen in verband met de btw-vrijstelling en de intellectuele-eigendomsactiva bedragen tezamen […] miljoen DKK. Het voordeel uit filatelie en ongebruikte postzegels bedraagt 10,375 miljoen DKK . Denemarken houdt geen rekening met iv) schaalvoordelen (D), v) onderhandelingsmacht (E) en vi) volledige territoriale dekking (F), aangezien zij deze factoren niet beschouwt als immateriële voordelen. De belanghebbenden hebben aangevoerd dat ook enkele andere immateriële voordelen in aanmerking hadden moeten worden genomen. Die komen aan bod in punt 6.3.1.7.3.1. A — Btw-vrijstelling (294) Overeenkomstig de btw-richtlijn, die is omgezet bij de Deense wet op de belasting over de toegevoegde waarde ( 133 ) , zijn de postdiensten in het kader van de universeledienstverplichting vrijgesteld van btw. De btw-vrijstelling geldt niet voor deze diensten indien over individuele voorwaarden is onderhandeld. De vrijstelling levert Post Danmark een concurrentievoordeel op ten opzichte van klanten die de btw niet kunnen aftrekken, zoals particulieren. De gedeeltelijke btw-vrijstelling heeft als nadeel dat Post Danmark de btw die zij betaalt voor aankopen in verband met de levering van van btw vrijgestelde diensten, niet kan aftrekken. (295) Het voordeel wordt berekend op basis van een contrafeitelijk scenario waarin op alle activiteiten van Post Danmark btw wordt geheven. Het voordeel van de btw-vrijstelling vloeit voort uit een toegenomen vraag naar de producten van Post Danmark. Zonder btw-vrijstelling zouden bepaalde tarieven hoger uitvallen voor bepaalde klanten (die de btw niet kunnen aftrekken). Hierdoor zou het klantgedrag veranderen, wat weer zou resulteren in een verlies aan inkomsten door dalende volumes. Het klantgedrag en het inkomstenverlies worden berekend op basis van prijselasticiteiten. Bij de berekeningen is er rekening mee gehouden dat de btw-vrijstelling anderzijds met zich meebrengt dat Post Danmark minder btw op haar aankopen van productiemiddelen kan terugvorderen. (296) De berekeningen van het effect van de btw-heffing stoelen op de aanname dat de btw bovenop de huidige tarieven wordt geheven. De heffing van btw leidt bijgevolg tot een prijsstijging van 25 % (d.w.z. het btw-tarief in Denemarken), zij het alleen voor de klanten die de btw niet kunnen aftrekken. Voor die klanten zal het klantgedrag veranderen. De gederfde inkomsten als gevolg van een gedragswijziging van die klanten worden berekend op […] miljoen DKK (gelijk aan […] miljoen poststukken) en omvatten: 1) een vermindering van de binnenlandse post ([…] miljoen DKK, gelijk aan […] miljoen poststukken); 2) een vermindering van de internationale post ([…] miljoen DKK, gelijk aan […] miljoen poststukken); 3) een vermindering van de tijdschriftenpost ([…] miljoen DKK, gelijk aan […] miljoen poststukken). (297) De vermindering van de kosten in verband met het vervallen van de btw-vrijstelling bedraagt […] miljoen DKK. In dit bedrag is rekening gehouden met ruimere mogelijkheden voor btw-aftrek ([…] miljoen DKK, gebaseerd op gegevens van 2019) en […] miljoen DKK voor kostenbesparingen als gevolg van een verminderd aantal zendingen (d.w.z. stukpost, andere brieven en tijdschriften gecombineerd). (298) Het voordeel van de btw-vrijstelling voor universele diensten waarvoor geen individuele voorwaarden zijn afgesproken, wordt derhalve geraamd op […] miljoen DKK in 2020. Tabel 7 toont de voordelen die Post Danmark in 2020 heeft gerealiseerd met de btw-vrijstelling in het kader van de universeledienstverplichting. Tabel 7 Waardering van de btw-vrijstelling (x miljoen DKK) in 2020 Verlaging van de kosten […] Verlies van inkomsten […] Waarde van de btw-vrijstelling […] B — Intellectuele-eigendomsactiva (299) De intellectuele-eigendomsactiva in verband met de universeledienstverplichting vloeien met name voort uit reclame op zichtbare contactpunten, zoals brievenbussen, voorzieningen waar klanten zelf hun pakketten kunnen afhalen en bepaalde voertuigen van Post Danmark. (300) Post Danmark heeft de voordelen die voortvloeien uit de intellectuele-eigendomsactiva in verband met de universeledienstverplichting geraamd aan de hand van een beoordeling van de merkwaarde van Post Danmark in 2020 (met betrekking tot al haar diensten, zowel binnen als buiten het kader van de universeledienstverplichting) door een extern marktonderzoeksbureau ( 134 ) . De merkwaarde wordt geraamd op basis van het aantal zichtbare contactpunten van Post Danmark en de prijs van een vierkante meter buitenreclame. (301) Meer precies heeft het onderzoeksbureau de zichtbaarheid van Post Danmark berekend aan de hand van het verkeer (d.w.z. het aantal mensen dat een zichtbaar contactpunt passeert of er interactie mee heeft). Dit verkeer wordt op zijn beurt geraamd op basis van de bevolkingsomvang van een gemeente/postcode. (302) Vervolgens wordt de omvang van de contactpunten in ogenschouw genomen en wordt er een prijs per vierkante meter op toegepast, gebaseerd op de prijs voor een abri-reclame (d.w.z. een reclame in een bushalte), die wordt aangepast naargelang het contactpunt op een goede of slechte locatie ligt en hoe vaak mensen er interactie mee hebben. Elk voertuig wordt toegewezen aan een distributiegebied en bijgevolg aan een specifiek geografisch gebied. Het aantal voertuigen in een bepaald gebied wordt bepaald op basis van de bevolkingsomvang. Voertuigen zoals aanhangwagens en liften worden niet meegerekend omdat zij niet zijn voorzien van de merknaam. (303) De algehele merkwaarde is in de afgelopen jaren gedaald, voornamelijk doordat Post Danmark minder actief is in het postsegment, waardoor er tegenwoordig bijvoorbeeld minder voertuigen in gebruik zijn en het aantal brievenbussen voortdurend wordt geoptimaliseerd. (304) Rekening houdend met het bovenstaande worden de voordelen van de intellectuele-eigendomsactiva van de activiteiten van Post Danmark in het kader van de universeledienstverplichting in 2020 geraamd op […] miljoen DKK. C — Filatelie en ongebruikte postzegels (305) Denemarken presenteert de berekening van het immateriële voordeel in verband met filatelie en ongebruikte postzegels in de overwegingen 170 tot en met 177; dat voordeel bedraagt […] miljoen DKK. D — Schaalvoordelen (306) Volgens de Deense autoriteiten profiteert Post Danmark in het feitelijke scenario niet van schaalvoordelen aangezien de omvang van de onderneming gelet op de snelle daling van het brievenpostvolume een groot obstakel vormt omdat de bedrijfsvoering daardoor niet kon worden aangepast aan de marktontwikkelingen. E — Onderhandelingsmacht (307) De Deense autoriteiten merken op dat Post Danmark wat de leveranciers betreft onder Richtlijn 2014/25/EU valt en dat alle contracten met leveranciers derhalve onderworpen zijn aan mededinging en aan de beginselen van gelijke behandeling en transparantie. Per saldo zijn de Deense autoriteiten van mening dat Post Danmark niet meer onderhandelingsmacht heeft dan andere grote ondernemingen. F — Volledige territoriale dekking (308) Denemarken merkt op dat de volledige territoriale dekking de aanbieder van de universele dienst weliswaar tot voordeel kan strekken (zowel zakelijke als particuliere klanten kunnen de nationale dekking op prijs stellen en hebben mogelijk geen andere keus dan gebruik te maken van de diensten van die aanbieder), maar dat die dekking op de markt voor elektronische handel als een troef wordt beschouwd en derhalve in het contrafeitelijke scenario gehandhaafd zal blijven. (309) Het feit dat Post Danmark de aanbieder van de universele dienst in Denemarken is en om die reden de territoriale dekking moet handhaven, is derhalve op zich geen immaterieel voordeel of troef waar rekening mee moet worden gehouden in de NAC-berekening. 6.3.1.7.2.   Uitkomst van de NAC-berekening (310) Rekening houdend met tabel 5 en de waarde van de immateriële voordelen, bedragen de netto vermeden kosten 385,625 miljoen DKK ( tabel 8 ). Tabel 8 NAC-berekening (in miljoen DKK) 1 januari tot en met 31 december 2020 Totale vermeden kosten [1 500 -2 500 ] Totale gederfde inkomsten [1 500 -2 500 ] Bruto vermeden kosten [400 -900 ] Immateriële voordelen […] Netto vermeden kosten 385,625 6.3.1.7.3.   Verificatie door Denemarken van de betrouwbaarheid van de berekening van de netto vermeden kosten (311) Volgens de berekeningen van Denemarken zou Post Danmark in het contrafeitelijke scenario in 2020 een ebit behalen van 3,8 % en een gemiddelde arbeidsproductiviteit van 0,997 miljoen DKK. (312) Om te beoordelen of de berekende indicatoren realistisch zijn, heeft Denemarken de kernindicatoren in het contrafeitelijke scenario vergeleken met overeenkomstige kernindicatoren voor drie andere ondernemingen in de post- en transportsector, op groepsniveau: Danske Fragtmænd A/S, Posten Norge AS en de Deutsche Post DHL-groep. De laatste twee zijn gekozen omdat zij nog steeds een groot aantal brieven bezorgen, de eerste omdat zij een van de grootste spelers is op de Deense markt voor vracht- en pakketdistributie, wat relevant is omdat in het contrafeitelijke scenario de inkomsten uit logistiek en de daarmee samenhangende inkomsten een groter aandeel hebben in de inkomsten van Post Danmark. (313) De vergelijking is gemaakt op groepsniveau omdat op die manier ondernemingen konden worden geselecteerd op basis van hun totale productenaanbod. Vergelijking op segmentniveau (d.w.z. brieven, pakketten en logistiek) was — in elk geval voor Danske Fragtmænd en Posten Norge — niet mogelijk. De omzet van Danske Fragtmænd voor vrachtdiensten omvat ook pakketdiensten en het was niet mogelijk de omzet voor de pakketdiensten afzonderlijk te bepalen. De omzet van Posten Norge in het postsegment omvat zowel post- als bankdiensten en die in het logistieke segment omvat ook pakketdiensten. (314) Denemarken heeft de ebit en de arbeidsproductiviteit voor de drie in de benchmark opgenomen exploitanten berekend voor de jaren 2017 tot en met 2020 ( 135 ) . Om de benchmarking nog betrouwbaarder te maken, heeft Denemarken voorts ook de ebit van General Logistics Systems Denmark A/S over 2020 verstrekt. Dit is de grootste concurrent van Post Danmark op de Deense pakketmarkt. Een vergelijking van de resultaten met de resultaten die zijn berekend in het contrafeitelijke scenario van Post Danmark (voor 2020) wordt getoond in tabel 9 en tabel 10 . Tabel 9 Benchmark van de ebit van Post Danmark (%) Jaar 2017 2018 2019 2020 Gemiddeld Danske Fragtmænd A/S 0,8 2,7 1,9 1,3 1,675 Posten Norge AS 2,8 2,2 3,3 5,9 3,55 Deutsche Post DHL-groep 6,2 5,1 6,5 7,3 6,275 General Logistics Systems Denmark A/S 12,6 ( 136 ) Jaar 2020 Post Danmark A/S (contrafeitelijk scenario) 3,8 Tabel 10 Benchmark van de arbeidsproductiviteit van Post Danmark (miljoen DKK/vte) Jaar 2017 2018 2019 Gemiddeld Danske Fragtmænd A/S 2,853 3,094 3,043 2,997 Posten Norge AS 1,061 1,157 1,211 1,143 Deutsche Post DHL-groep 0,873 0,843 0,869 0,862 Jaar 2020 Post Danmark A/S (contrafeitelijk scenario) 0,997 (315) Op basis van de bovenstaande gegevens is Denemarken van mening dat de ramingen van de ebit en de arbeidsproductiviteit door Post Danmark relatief conservatief zijn en rond de gemiddelden voor de bedrijfstak liggen. Volgens Denemarken blijkt uit deze cijfers dat de aannames van het contrafeitelijke scenario betrouwbaar zijn ( 137 ) . 6.3.1.7.3.1.   Beoordeling van de NAC door de Commissie in het licht van de in het inleidingsbesluit geuite twijfels Invoergegevens (316) Aangezien de twijfels van de Commissie ten aanzien van de betrouwbaarheid van de rekeningen en de kostentoerekeningsmethode van Post Danmark voldoende zijn weggenomen (punt 6.3.1.4), plaatst de Commissie niet langer vraagtekens bij de inputgegevens voor de NAC-berekening (overwegingen 146 en 147 van het inleidingsbesluit). Meting van de effecten van bepaalde aannames Effect van lagere volumes op de kosten per eenheid voor de verwerking van poststukken (317) De optimalisering van de diensten die Post Danmark in het contrafeitelijke scenario zou aanbieden, leidt tot een inkrimping van het bedrijfsvolume (overweging 284, punten 1) en 3)). Een kleiner volume leidt in beginsel tot hogere kosten per eenheid. Denemarken onderschrijft dat (overweging 121). In het bij de Commissie aangemelde contrafeitelijke scenario wordt echter aangenomen dat de kosten per eenheid niet stijgen (overweging 149, punt a)), van het inleidingsbesluit). Deze op het eerste gezicht tegenstrijdige aanname was de reden waarom de Commissie op dit punt twijfels naar voren bracht in het inleidingsbesluit. (318) Uit de opmerkingen van Denemarken (overwegingen 122 tot en met 124) maakt de Commissie op dat de normaal verwachte stijging van de kosten per eenheid als gevolg van een lager bedrijfsvolume in het contrafeitelijke scenario wordt gecompenseerd door de inkrimping van de infrastructuur (sluiting van een postsorteercentrum en [5-10] distributiecentra), die kostenbesparingen oplevert (zowel in stedelijke als plattelandsgebieden), en door de verlaging van het dienstverleningsniveau in plattelandsgebieden ten opzichte van het feitelijke scenario. (319) De Commissie is het er in beginsel mee eens dat een inkrimping van de infrastructuur en een verlaging van de kwaliteit van de dienstverlening, die ook een vermindering van de personeelskosten inhouden, inderdaad de kosten per eenheid wat betreft de verwerking van poststukken zouden moeten drukken. (320) Bovendien merkt de Commissie op dat de totale vermindering van het aantal poststukken (brieven en pakketten) ([(–40)-(–50)] %, zie tabel 11) vergelijkbaar is met de inkrimping van de infrastructuur en de vermindering van de infrastructurele kosten (–50 % voor sorteercentra en [–(30)-(–40)] % voor distributiecentra), of met de vermindering van de personeelskosten ([(–50)-(–60)] %, zie de tabellen 4 en 6). Dit ondersteunt de aanname dat Post Danmark haar activiteit sterker zou optimaliseren en haar kosten sterker zou verlagen dan de teruggang van het aantal poststukken, zodat de kosten per eenheid stabiel kunnen blijven. De Commissie acht ook de vermindering van de personeelskosten geloofwaardig op basis van de door Denemarken verrichte benchmarking van de arbeidsproductiviteit (zie tabel 10). (321) De Commissie merkt voorts op dat Post Danmark in het contrafeitelijke scenario de kosten aanzienlijk verlaagt (van [4 500-5 500] miljoen DKK tot [2 500-3 500] miljoen DKK). Een dergelijke verlaging was in het feitelijke scenario, ondanks de daling van de volumes, nog niet mogelijk geweest, omdat aanbieders van de universele dienst zich niet gemakkelijk kunnen aanpassen aan ontwikkelingen op de postmarkt wanneer het risico bestaat dat zij door zulke aanpassingen in de toekomst niet langer in staat zullen zijn de universeledienstverplichting te vervullen (zie overweging 126). Tabel 11 Poststukken (× 1 miljoen) Feitelijk Contrafeitelijk Verandering in % Producten Aantal stukken (stad) Aantal stukken (platteland) Aantal stukken (stad) Aantal stukken (platteland) Stad Platteland Post, goedkope zendingen […] […] […] […] […] […] Post, uitvoer […] […] […] Post, invoer […] […] […] […] […] […] Tijdschriften/kranten […] […] […] […] […] […] Overige gefrankeerde post […] […] […] […] […] […] Post, prioritaire zendingen […] […] […] […] […] […] Business-to-business, binnenlands […] […] […] Business-to-customer, afhaal […] […] […] Business-to-customer, thuisbezorging […] […] […] CtX […] […] […] Pakketten, uitvoer […] […] […] Pakketten, invoer […] […] […] Totaal […] […] [(–40 )-(–50 )] (322) Tot slot heeft de Commissie de gevoeligheid van de NAC geanalyseerd en geconstateerd dat Post Danmark zelfs bij een aanzienlijke verhoging van de kosten per eenheid met 5 % zou worden ondergecompenseerd (die verhoging zou leiden tot [225-325] miljoen DKK aan netto vermeden kosten, terwijl de compensatie slechts 225 miljoen DKK bedraagt, zie tabel 12). Tabel 12 NAC met gevoeligheidsanalyse NAC-berekening (in miljoen DKK) 1 januari tot en met 31 december 2020 Totale vermeden kosten […] Totale gederfde inkomsten […] Bruto vermeden kosten […] Immateriële voordelen […] Netto vermeden kosten [225 -325 ] Effect van de sluiting van een sorteercentrum en [5-10] distributiecentra op de kosten van het vervoer van poststukken (323) Een andere aanname in het contrafeitelijke scenario waarover de Commissie haar twijfels heeft geuit, was de vermindering van het aantal sorteer- en distributiecentra. Volgens Denemarken leidt deze vermindering niet tot hogere vervoerskosten bij de bezorging van brieven en pakketten. De Commissie betwijfelde dat gelet op de grotere afstanden die in het contrafeitelijke scenario moeten worden afgelegd om een brief of pakket af te leveren, die gewoonlijk leiden tot hogere vervoerskosten (overweging 149, punt b), van het inleidingsbesluit). (324) Denemarken heeft aangetoond dat de totale vervoersafstand in de opzet met één sorteercentrum (contrafeitelijk scenario) op hetzelfde niveau blijft en niet aanzienlijk zal veranderen ten opzichte van de opzet met twee sorteercentra (feitelijk scenario) (overweging 130). De voorbeelden in de overwegingen 131 tot en met 137 en 141 tot en met 143 onderschrijven dat de toelichting van Denemarken deugdelijk is. (325) Stukken die van Oost- naar West-Denemarken worden verstuurd, zullen dan ook in het ene resterende sorteercentrum (in Oost-Denemarken) worden gesorteerd. Denemarken doet de redelijke aanname dat het sorteercentrum in West-Denemarken als gevolg van de lagere volumes wordt gesloten. De meeste poststukken zijn immers afkomstig uit het oostelijk deel van het land. Een belangrijke verklaring hiervoor is het feit dat de hoofdstad Kopenhagen in het oosten ligt. Stukken die vanuit het oosten naar het westen worden verzonden, worden naar West-Denemarken vervoerd, waar ze via een distributiecentrum worden bezorgd aan huis. In dit scenario blijft de afgelegde afstand gelijk, met als enige verschil dat de stop bij het tweede sorteercentrum vervalt. In dit verband zij opgemerkt dat stukken die in het contrafeitelijke scenario van Oost- naar West-Denemarken reizen gelet op de geografie van het land niet via een directe, kortere route naar een distributiecentrum kunnen worden vervoerd. Alle stukken die van het oosten naar het westen worden vervoerd, moeten zowel in het feitelijke als het contrafeitelijke scenario de Snævringen oversteken, een waterlichaam tussen het eiland Funen en het Deense vasteland. Het sorteercentrum in West-Denemarken ligt zeer dicht bij de brug (in Fredericia). (326) Hetzelfde geldt voor stukken die van West- naar Oost-Denemarken worden verstuurd. In het contrafeitelijke scenario hoeven deze stukken niet langer het sorteercentrum in West-Denemarken te doorlopen, maar blijft de vervoersafstand gelijk. (327) Bovendien verandert er in het contrafeitelijke scenario niets voor binnen Oost-Denemarken verzonden stukken. In dat scenario blijft het sorteercentrum open, zodat de afstanden van en naar het sorteercentrum gelijk blijven. (328) De vervoersafstand voor binnen West-Denemarken verzonden stukken neemt toe, omdat ze eerst ter sortering naar Oost-Denemarken moeten worden vervoerd en vervolgens worden teruggebracht naar West-Denemarken, waar ze langs een distributiecentrum gaan alvorens te worden bezorgd. Gezien de lagere volumes kunnen zendingen tussen twee adressen in West-Denemarken evenwel worden meegenomen in de bestaande ritten tussen West- en Oost-Denemarken (overweging 136) en zullen de vervoerskosten voor die zendingen dus niet stijgen. (329) Soortgelijke overwegingen gelden voor de vermindering van het aantal distributiecentra, waar in het gegeven voorbeeld de vervoersafstanden (en derhalve de daarmee verbonden kosten) zelfs afnemen. Conclusie inzake de NAC en risico van overcompensatie van Post Danmark (330) De Commissie is van oordeel dat de door Denemarken voorgestelde NAC (zie de overwegingen 279 tot en met 315) over het geheel genomen voldoet aan de vereisten van de DAEB-kaderregeling van 2012 en goed aansluit bij haar besluitvormingspraktijk. (331) Meer bepaald zijn de aannames in het contrafeitelijke scenario redelijk, waaronder de aanname dat Post Danmark in dat contrafeitelijke scenario winstgevend zou worden (NB: zelfs de niet onder de universeledienstverplichting vallende activiteiten zouden profiteren van de optimalisering van de infrastructuur en zouden dus winstgevender kunnen worden ( 138 ) ). (332) Ook de immateriële voordelen zijn naar behoren gekwantificeerd op basis van een degelijke analyse en methode (met name de btw-vrijstelling en de intellectuele-eigendomsactiva). Bovendien is de Commissie van mening dat door filatelie en ongebruikte postzegels in aanmerking te nemen, het resultaat van de NAC-berekening robuuster is geworden. Ook heeft Denemarken naar behoren toegelicht waarom bepaalde potentiële immateriële voordelen (schaalvoordelen, onderhandelingsmacht en volledige territoriale dekking) niet in aanmerking zijn genomen (overwegingen 306 tot en met 309). (333) Bovendien zijn de oorspronkelijke twijfels van de Commissie wat betreft de gevolgen van bepaalde aannames voor de NAC (zie de overwegingen 317 tot en met 329), weggenomen. (334) Ten eerste lijkt de aanname dat de kosten per eenheid voor de verwerking van poststukken relatief stabiel zijn, redelijk in het licht van de verregaande optimalisering van de activiteiten van Post Danmark. (335) Ten tweede is de stabiliteit van de vervoerskosten in lijn met een algemene vermindering van de vervoersafstanden in het contrafeitelijke scenario. (336) Ten derde bevestigt de verificatie van de NAC door middel van benchmarking met andere ondernemingen voorts dat de in het contrafeitelijke scenario verwerkte aannames over het algemeen betrouwbaar zijn. In dit verband hebben de belanghebbenden aangevoerd dat de Deutsche Post DHL-groep en Posten Norge niet geschikt zijn voor een vergelijking met Post Danmark omdat zij slechts een beperkt deel van hun inkomsten uit brieven en pakketten halen. De Commissie is het evenwel met Denemarken eens dat de vergelijking moet plaatsvinden in het kader van het contrafeitelijke scenario, aangezien de NAC-berekening betrekking heeft op de vermeden kosten in dat scenario en de voor benchmarking gebruikte ondernemingen derhalve relevant zijn voor de vergelijking in het contrafeitelijke scenario en niet noodzakelijkerwijs goed vergelijkingmateriaal hoeven te zijn voor het feitelijke scenario. Vanuit dit oogpunt zijn Posten Norge en de Deutsche Post DHL-groep een goede keuze aangezien Post Danmark in het contrafeitelijke scenario niet langer belast zal zijn met de universeledienstverplichting en zich derhalve voornamelijk op pakketten en logistiek zal richten, terwijl zij nog steeds brieven zal bezorgen, zij het in mindere mate, vergelijkbaar met Posten Norge en de Deutsche Post DHL-groep. (337) Tot slot heeft de Commissie een gevoeligheidsanalyse verricht en merkt zij op dat de aan Post Danmark toegekende compensatie, zelfs wanneer wordt uitgegaan van een aanzienlijke stijging van de kosten per eenheid (bv. +5 %), zodanig is dat de onderneming nog altijd wordt ondergecompenseerd. De Commissie twijfelt dan ook niet langer aan de evenredigheid van de aan Post Danmark toegekende compensatie voor de universeledienstverplichting. 6.3.1.7.4.   Oordeel van de Commissie over de argumenten van de belanghebbenden inzake de Net Avoided Cost-methode (338) Verschillende belanghebbenden (overweging 39) zijn van mening dat zij toegang moeten krijgen tot de gegevens die ten grondslag liggen aan de NAC-berekening (d.w.z. de tabellen 1 tot en met 5 van het inleidingsbesluit). Overeenkomstig de in de mededeling van de Commissie over geheimhouding bij beschikkingen inzake staatssteun ( 139 ) neergelegde procedures en beginselen heeft de Commissie, op dezelfde wijze als in het besluit van 2018 (overweging 160 van dat besluit), die cijfers bewerkt, aangezien zij betrekking hebben op bedrijfsgeheimen die een werkelijke of potentiële economische waarde vertegenwoordigen, waarvan het gebruik andere ondernemingen tot voordeel zou kunnen strekken ( 140 ) . De Commissie heeft de volgende voor het onderhavige geval relevante criteria in aanmerking genomen: de mate waarin de informatie buiten de onderneming bekend is en de waarde van de informatie voor de onderneming en haar concurrenten ( 141 ) . De bewerking van NAC-gegevens is ook in overeenstemming met de praktijk van de Commissie in de postsector ( 142 ) . (339) Wat betreft de opmerkingen van de belanghebbenden over het effect van de inkrimping van de onderneming en de sluiting van sorteer- en distributiecentra op de kosten per eenheid, verwijst de Commissie naar de overwegingen 317 tot en met 329. (340) Wat betreft de vermeende effecten van het contrafeitelijke scenario op de kosten van de internationale pakketbezorging via het DPD-netwerk (overweging 42), oordeelt de Commissie dat het DPD-netwerk een afzonderlijk netwerk is, dat losstaat van het internationale pakketbezorgingsnetwerk dat Post Danmark in het feitelijke scenario gebruikt in het kader van het Algemeen Postverdrag. Het DPD-netwerk valt onder een overeenkomst met de PostNord-groep (niet PostNord AB) en loopt in eerste instantie af op […]. Daarom zou de stopzetting van de internationale pakketbezorgingsdienst door Post Danmark in het contrafeitelijke scenario geen gevolgen mogen hebben voor de kosten van het DPD-netwerk. (341) De Commissie merkt op dat het argument van ITD en onderneming 1 dat de gratis postdienst voor blinden niet mag worden stopgezet, overeenkomstig het besluit van 2018 (overweging 43), onjuist is. Deze dienst wordt beëindigd in het contrafeitelijke scenario voor 2020 en werd ook beëindigd in het contrafeitelijke scenario van het besluit van 2018 (overweging 160, tabel 2 van het besluit van 2018). Dit is ook in aanmerking genomen in de NAC (zie tabel 5 van dit besluit, regel “Stopzetting van de gratis postdienst voor blinden”). (342) De belanghebbenden zijn van mening dat de landelijke bezorging van zakelijke post in het contrafeitelijke scenario wordt teruggebracht tot een dag per week in grote steden (overweging 44) en dat de inkomsten in het contrafeitelijke scenario daarom te hoog zijn. Uit het ingediende contrafeitelijke scenario volgt dat deze aanname onjuist is. In het contrafeitelijke scenario biedt Post Danmark nog steeds landelijke bezorging van zakelijke post aan. In het contrafeitelijke scenario wordt een dag per week aan huis bezorgd in grotere steden en bestaat er een afhaalmogelijkheid in plattelandsgebieden en kleinere plaatsen. Op die manier kan Post Danmark het aantal routes verminderen, met name in plattelandsgebieden en kleinere plaatsen. De inkomstenderving die voortvloeit uit de stopzetting van de bezorging aan huis in plattelandsgebieden (en de optimalisering van de bezorging van zakelijke post in het algemeen) zijn in de NAC opgenomen (zie overweging 284, punt 1, en tabel 5 ). (343) Wat betreft het argument van de belanghebbenden met betrekking tot de postpunten op kleine eilanden (overweging 45), moet worden opgemerkt dat Post Danmark in het contrafeitelijke scenario voor de universeledienstverplichting in 2020 stukpost zal blijven bezorgen, omdat stukpost momenteel een winstgevende bedrijfsactiviteit is (vanwege de hogere tarieven en de kostenbesparingen die zijn geboekt met de volledige uitrol van het nieuwe productiemodel ( 143 ) , zie overweging 159). Daarom worden de postpunten op kleine eilanden zonder vaste verbinding gehandhaafd, met name om de toenemende volumes van de elektronische handel op te vangen. Het productaanbod in die postpunten zal echter worden gewijzigd. In het contrafeitelijke scenario bieden deze postpunten niet langer het volledige dienstenpalet aan zoals in het feitelijke scenario het geval is. Dit is in aanmerking genomen in de NAC-berekening (zie overweging 344). (344) De belanghebbenden zijn in overweging 46 van mening dat in het contrafeitelijke scenario rekening moet worden gehouden met de sluiting van postkantoren, zoals ook is gebeurd in het geval van Tsjechische Post. In het door Denemarken ingediende contrafeitelijke scenario worden er geen postkantoren gesloten (overweging 284, punt 3)). Op kleine eilanden zonder vaste verbinding zal het dienstenaanbod evenwel worden beperkt. In het contrafeitelijke scenario is rekening gehouden met het teruggeschroefde dienstverleningsniveau en het effect op het aantal tegen het prioritaire en goedkope tarief verzonden zakelijke brieven ( tabel 5 , zie “Optimalisatie van de bezorging van zakelijke post” en “Optimalisatie van het dienstenaanbod op kleine eilanden zonder vaste verbinding”). (345) In hun opmerkingen over het inleidingsbesluit verwezen de verschillende belanghebbenden ook naar andere categorieën immateriële voordelen die in de NAC tot uiting zouden moeten komen. Deze andere vermeende immateriële voordelen betreffen alomtegenwoordigheid, bedrijfsreputatie, schaalvoordelen, onderhandelingsmacht, reclamevoordelen, complementariteiten aan de vraagzijde, ontheffingen met betrekking tot parkeren en stoppen, toegang tot openbare registers en ontwikkelingen met betrekking tot de vraag. (346) Ten aanzien van andere immateriële voordelen dan degene die reeds in de NAC-berekening aan bod zijn gekomen, concludeert de Commissie het volgende: 1) Alomtegenwoordigheid: het Gerecht was in zijn arrest in zaak T-561/18 van oordeel dat de verzoeksters (onder wie één belanghebbende in het onderhavige geval) niet hebben vastgesteld dat de alomtegenwoordigheid Post Danmark een immaterieel voordeel oplevert dat voortvloeit uit de vervulling van de universeledienstverplichting in de periode 2017-2019 (zie ook overweging 164, punt a), van het inleidingsbesluit). Bovendien heeft het Gerecht uiteengezet dat de alomtegenwoordigheid in verband met de universeledienstverplichting niet altijd tot voordeel strekt. In het onderhavige geval baseren de belanghebbenden zich op hetzelfde bewijs en daarom ziet de Commissie geen aanleiding om af te wijken van de conclusie van het Gerecht in de punten 150 tot en met 159 van zijn arrest in zaak T-561/18. Bovendien mag de alomtegenwoordigheid alleen in aanmerking worden genomen in de NAC (d.w.z. ervan worden afgetrokken) indien zij in het contrafeitelijke scenario zou komen te vervallen, aangezien dat zou betekenen dat alomtegenwoordigheid een voordeel oplevert dat voortvloeit uit de universeledienstverplichting. In het onderhavige geval wordt de aanwezigheid in het netwerk echter gehandhaafd, aangezien de geografische dekking van Post Danmark als gevolg van de activiteiten met betrekking tot pakketten en logistiek in wezen niet verandert ten opzichte van het feitelijke scenario ( 144 ) . Dat Post Danmark niet van de alomtegenwoordigheid profiteert, blijkt ook uit haar ervaring op de tijdschriftenmarkt, waar sommigen andere distributeurs zonder volledige territoriale dekking verkiezen boven Post Danmark. Het Gerecht bevestigde dit in zaak T-561/18 ( 145 ) . Een door de belanghebbenden aangehaalde ERGP-studie uit 2014 kan niet worden gebruikt ter staving van het argument van de verzoeksters: nog los van het feit dat de studie in 2020 (het jaar van de compensatie voor de universeledienstverplichting waarop dit besluit betrekking heeft) al zes jaar oud was, steunt zij op een nog ouder rapport van Copenhagen Economics uit 2008. 2) Reputatie van de onderneming en merkwaarde: haar vroegere monopolie en haar huidige status als aanbieder van de universele dienst leveren Post Danmark geen voordelen op in termen van bedrijfsreputatie en/of merkwaarde. Post Danmark heeft in Denemarken over het algemeen een slecht imago en wordt geassocieerd met dure en trage diensten. Hoewel de dalende brievenvolumes een goede reden kunnen zijn voor de duurdere en tragere dienstverlening, doet dat niets af aan het feit dat er geen voordeel voortvloeit uit de reputatie of merkwaarde. Deze reputatie werkt ook door op de pakketmarkt, waar dezelfde merknaam wordt gebruikt. Dat wordt bevestigd door drie studies: i) het Reputation Institute plaatste Post Danmark in een studie uit 2019 op plaats 49 in de lijst van de vijftig meest prominente merken in Denemarken en kwalificeerde het merk als “zwak”. Het stelde zelfs dat het merk een belemmering kan vormen voor […] of zelfs […]; ii) in de bijgewerkte versie van 2020 is de reputatie van Post Danmark nog steeds zwak en worden de bedrijfsmerken van de concurrenten aangemerkt als “sterk”, en iii) het volgens Denemarken meest uitgebreide instrument voor de benchmarking van het bedrijfsimago, Danish IFO Image Analysis, rangschikt de reputaties van de 140 grootste en belangrijkste bedrijven in Denemarken (sinds 2019 bevat de lijst honderd bedrijven). Post Danmark staat steevast bij de 13 onderste bedrijven in de ranglijst (met de 127e plaats in 2009 als beste notering), zoals blijkt uit figuur 10 . Figuur 10 ( 146 ) Imago van Post Danmark (actief onder de naam “PostNord” ( 147 ) ) in Denemarken. Tot 2019 stonden er 140 bedrijven op de ranglijst; sinds 2019 zijn dat er 100 3) Brievenbussen: wat betreft het recht om brievenbussen te plaatsen bij overheidsgebouwen, de waarde die Post Danmark ontleent aan het bezit van brievenbussen en het argument dat Post Danmark dankzij haar merk hoge tarieven in rekening kan brengen, concludeert de Commissie het volgende: ten eerste heeft Denemarken bevestigd dat Post Danmark geen uitsluitend recht heeft om brievenbussen te plaatsen in overheidsgebouwen (overweging 168). De gebouweigenaren moeten toestemming geven. Hetzelfde geldt voor andere (post)bedrijven die bepaalde objecten in overheidsgebouwen willen plaatsen. De Commissie heeft geen bewijs gezien waaruit het tegendeel blijkt. Ten tweede levert de universeledienstverplichting Post Danmark geen betere bedrijfsreputatie of hogere merkwaarde op (overweging 346, punt 2)) en kan zij onder meer om deze reden geen hoge tarieven aanrekenen. 4) Postzegels: de NAC-berekening is wat de immateriële voordelen van filatelie en ongebruikte postzegels betreft, aangepast overeenkomstig de door Denemarken verstrekte berekeningen (overweging 305), die de Commissie redelijk en realistisch acht. 5) Schaalvoordelen: de Commissie is van mening dat schaalvoordelen alleen als immateriële voordelen in aanmerking mogen worden genomen indien zij in het contrafeitelijke scenario niet worden gehandhaafd, om te voorkomen dat hetzelfde voordeel dubbel wordt geteld bij de inkomsten van het contrafeitelijke scenario en de immateriële voordelen. Aangezien Post Danmark in het contrafeitelijke scenario een landelijk netwerk in stand zou houden en een groot aantal pakketten zou blijven bezorgen (met name de binnenlandse pakketbezorging zal op hetzelfde niveau blijven, zie tabel 11), zullen ook de schaalvoordelen in dat scenario behouden blijven. De verwijzing van de belanghebbenden naar de “fusie” tussen DPD en Post Danmark doet niet ter zake, aangezien de betrokken diensten volledig losstaan van de diensten in het kader van de universeledienstverplichting en worden geregeld bij een overeenkomst tussen de PostNord-groep en DPD. Voorts zal de PostNord-groep de DPD-activiteiten in het contrafeitelijke scenario op dezelfde wijze verrichten als in het feitelijke scenario. Aangezien alle betrokken entiteiten (DPD, de PostNord-groep en Post Danmark) het Scandinavische profiel zullen handhaven, zal de onderhandelingsmacht van de PostNord-groep/Post Danmark ten opzichte van DPD niet veranderen. De Commissie merkt met betrekking tot het pakketcentrum in Herning (artikel van 6 juni 2017) op dat dit centrum enkel het argument ondersteunt dat de schaalvoordelen in het contrafeitelijke scenario zullen blijven bestaan. Het is namelijk bedoeld om de sterke groei in de pakket- en logistieke sector te ondersteunen. 6) Onderhandelingsmacht: de Commissie is van mening dat de onderhandelingsmacht alleen als immaterieel voordeel in aanmerking moet worden genomen indien die macht in het contrafeitelijke scenario afneemt of wegvalt. Dat geldt evenwel niet voor Post Danmark, en de belanghebbenden hebben geen bewijs van het tegendeel geleverd. De onderhandelingsmacht van Post Danmark vloeit niet voort uit de universeledienstverplichting, maar uit haar omvang en die van de groep waarvan zij deel uitmaakt. De belanghebbenden verwijzen naar twee verslagen (een verslag van de ERGP uit 2011 en een verslag van Frontier Economics uit 2013) waaruit zou blijken dat de onderhandelingsmacht (jegens politici en de regelgevende instanties) een immaterieel voordeel oplevert. Naast het feit dat die rapporten negen en elf jaar oud zijn, staven zij de beweringen van de belanghebbenden niet. Ten eerste wordt in de verslagen opgemerkt dat er “misschien” (Frontier Economics) of “mogelijk” (ERGP) voordelen verbonden zijn aan de status van aanbieder van de universele dienst. In het verslag van de ERGP staat ook dat er weinig bewijs is waaruit onderhandelingsmacht tegenover politici en regelgevende instanties blijkt. Frontier Economics meent dat in dit verband meer onderzoek nodig is. In algemenere zin zijn er zelfs aanwijzingen dat de eventuele onderhandelingsmacht van Post Danmark eerder een immaterieel nadeel is, aangezien vakbonden en werknemers van Post Danmark zullen verwachten dat zij aan de hoogste normen inzake beloning en arbeidsvoorwaarden voldoet omdat zij een overheidsonderneming is. Het bovenstaande is derhalve niet van invloed op de conclusie van de Commissie dat de onderhandelingsmacht niet hoeft te worden beschouwd als een immaterieel voordeel dat in aanmerking moet worden genomen in de NAC-berekening. 7) Reclamevoordelen: de Commissie merkt op dat rekening is gehouden met de intellectuele-eigendomsactiva die verband houden met de universeledienstverplichting en die voortvloeien uit reclame op zichtbare contactpunten (overwegingen 299 tot en met 304). 8) Complementariteiten aan de vraagzijde: volgens de belanghebbenden is er sprake van complementariteiten aan de vraagzijde aangezien Post Danmark bij de verkoop van verliesgevende producten in het kader van de universeledienstverplichting profiteert van een grotere verkoop van winstgevende producten die al dan niet onder die verplichting vallen ( 148 ) . Wat de andere immateriële voordelen betreft, hoeven complementariteiten aan de vraagzijde alleen in aanmerking te worden genomen indien zij in het contrafeitelijke scenario komen te vervallen. De brieven en pakketten zullen in het contrafeitelijke scenario worden gehandhaafd en zo zullen ook de mogelijke complementariteiten tussen deze producten aan de vraagzijde blijven bestaan. Er zijn geen aanwijzingen dat er voor andere producten complementariteiten aan de vraagzijde bestaan. Post Danmark exploiteert niet langer postkantoren waar klanten die een universele dienst afnemen, mogelijk worden verleid om ook producten zoals enveloppen of papierwaren te kopen. Dergelijke producten kunnen worden verkocht in servicepunten, maar die worden uitbesteed aan derden zoals tankstations en supermarkten, en die derden zouden daar profijt van kunnen trekken, niet Post Danmark. 9) Ontheffingen met betrekking tot parkeren en stoppen: Denemarken heeft overtuigend toegelicht dat dergelijke vrijstellingen in Denemarken niet bestaan. Het Arcep-verslag van 2010 waarnaar de belanghebbenden verwijzen, heeft het over “bepaalde landen” met het Verenigd Koninkrijk als voorbeeld ( 149 ) . Denemarken wordt niet genoemd omdat het land zoals gezegd dergelijke vrijstellingen niet toepast. Op grond hiervan concludeert de Commissie dat het juist was om in de NAC geen rekening te houden met ontheffingen met betrekking tot parkeren en stoppen. 10) Toegang tot openbare registers: Denemarken heeft toegelicht dat alle postbedrijven zelf een databank van ontvangers kunnen opzetten en gebruiken. Bij het opzetten en bijwerken ervan kunnen alle postbedrijven tegen betaling gegevens verkrijgen uit het centrale persoonsregister ( Det Centrale Personregister of “CPR”) ( 150 ) . Post Danmark is evenwel het enige postbedrijf dat gegevens uit de CPR kan verkrijgen, over met naam genoemde pasgeborenen en personen die Denemarken zijn binnengekomen en een adres in Denemarken hebben ( 151 ) . Krachtens de vergunning (overweging 22, punt 1)) moet Post Danmark op een transparante, niet-discriminerende en op de kosten gebaseerde wijze toegang verlenen tot haar eigen databank, waaronder tot informatie over pasgeborenen en personen die Denemarken zijn binnengekomen. Artikel 13, lid 3, van de postwet verbiedt Post Danmark en andere postbedrijven de informatie uit de databank en het openbare register te gebruiken voor marketing- of reclamedoeleinden. Aangezien Post Danmark de informatie uit openbare registers niet in haar voordeel mag gebruiken, is die informatie geen immaterieel voordeel dat bij de NAC-berekening in aanmerking moet worden genomen. (347) Wat betreft de argumenten dat Post Danmark netto-inkomsten uit de universeledienstverplichting ontvangt en dat de belasting met de universeledienstverplichting eerder een voordeel dan een nadeel is (overwegingen 67 en 68) en dat Post Danmark derhalve geen subsidie mag ontvangen, merkt de Commissie op dat die onjuist zijn aangezien de universeledienstverplichting in 2020 een nettoverlies heeft opgeleverd (overweging 194). (348) Wat betreft het argument van de belanghebbenden dat Post Danmark in het contrafeitelijke scenario geen postzegels zou kunnen uitgeven en daarom marktconforme tarieven zou moeten aanrekenen, die in het contrafeitelijke scenario lager zouden zijn, en dat haar diensten goedkoper zouden zijn, is de Commissie het met Denemarken eens dat de NAC-berekening niet hoeft te worden gewijzigd (afgezien van de postzegels als immaterieel voordeel, zie overweging 346, punt 3). (349) Postzegels zijn één manier om (vooraf) te betalen voor de levering van een dienst. Andere manieren om voor de distributie te betalen zijn labels en codes. De prijs van postzegels houdt ook geen verband met het tarief voor de bezorging van losse brieven. Alleen voor de tarieven voor de binnenlandse verzending van losse brieven tot 50 gram tegen het goedkope tarief is goedkeuring van de Deense burgerluchtvaart- en spoorwegautoriteit vereist. Dit goedkeuringsproces is er met name op gericht de tarieven op een redelijk niveau te houden en te voorkomen dat de aanbieder van de universele dienst zijn eigen tarieven vaststelt met mogelijke zonering tot gevolg (d.w.z. dat klanten in verschillende delen van het land een verschillend tarief betalen, naargelang zij in stedelijke of plattelandsgebieden wonen). In het contrafeitelijke scenario is een behoudende aanpak gevolgd waarbij het tarief voor de binnenlandse verzending van losse brieven tot 50 gram tegen het goedkope tarief wordt gehandhaafd op hetzelfde niveau (van 2020). (350) De tegen het goedkope tarief verzonden brieven tot 50 gram maken een klein deel uit van het totale aantal poststukken dat Post Danmark verwerkt. In 2020 bedroeg het volume van dit product […] miljoen brieven. In totaal vervoerde Post Danmark ongeveer […] miljoen binnenlandse brieven, zodat het prijsgereguleerde goedkope tarief voor de verzending van brieven tot 50 gram slechts een klein deel van het binnenlandse brievenvolume uitmaakt. (351) Het feit dat de tarieven voor de bezorging van brieven in Denemarken (met inbegrip van de gereguleerde binnenlandse verzending van losse brieven tot 50 gram tegen het goedkope tarief) over het algemeen hoger zijn, houdt verband met het feit dat de brievenpost in Denemarken zeer snel is gedigitaliseerd. Daardoor staat Denemarken nu op de eerste plaats in de index van de digitale economie en maatschappij (overweging 197). (352) Wat betreft de vraag of de prijs voor de binnenlandse verzending van losse brieven tegen het goedkope tarief erop duidt dat de winst van Post Danmark te hoog is, concludeert de Commissie ten eerste dat het door de belanghebbenden aangevoerde citaat (overweging 69) niet bewijst dat Post Danmark een onredelijk hoge winst maakt op postzegels in Denemarken. De Deense burgerluchtvaart- en spoorwegautoriteit heeft een procedure vastgesteld om ervoor te zorgen dat de winst uit postzegels niet te hoog is en moet worden vergeleken met de winst van andere Europese postaanbieders. In een studie van McKinsey uit 2019 varieert de winst van Europese postaanbieders in het postsegment (d.w.z. brieven) van 8,1 % tot 26 %. (353) In 2020 gold er een tarief van 10 DKK, oftewel ongeveer 1,34 EUR, uitgaande van de wisselkoers op 1 januari 2020 ( 152 ) (de verhoging van 9 DKK naar 10 DKK vond plaats op 1 januari 2019), en bedroeg de verwachte winst [5-10] %, ruim binnen de marge van wat in 2021 redelijk werd geacht op basis van de in overweging 200 bedoelde nieuwe procedure. Indien dezelfde procedure in 2020 zou zijn toegepast, zou aldus zijn vastgesteld dat het tarief van 10 DKK geen onevenredige winst oplevert. (354) De door de belanghebbenden verstrekte grafiek toont de prijsniveaus van een binnen Europa verzonden brief en doet derhalve niet ter zake voor de gereguleerde prijs van de binnenlandse verzending van losse brieven tot 50 gram tegen het goedkope tarief. (355) De Commissie heeft geen dubbeltellingen vastgesteld in de NAC van Post Danmark (overweging 70). Wat betreft frankering, concludeert de Commissie dat de categorie “overige gefrankeerde post” in de tabellen 4 en 6 niet alleen postzegels omvat, maar ook andere betaalwijzen voor de distributie van poststukken (frankeermachines, onlinefrankering van brieven, ongefrankeerde antwoordbrieven (waarbij de ontvanger betaalt) en briefkaarten). Het verschil tussen het feitelijke en het contrafeitelijke scenario ligt rond [10-20] % (d.w.z. het verschil tussen de tabellen 4 en 6). (356) Uit een vergelijking van dit relatief kleine verschil van [10-20] % met het effect van de stopzetting van andere diensten op specifieke productcategorieën blijkt dat er geen dubbeltelling plaatsvindt. Het voorbeeld van de stopzetting van de internationale postdiensten in het kader van het Algemeen Postverdrag en andere internationale postovereenkomsten is in dit verband illustratief, omdat de gevolgen ervan over verschillende soorten diensten zijn verspreid. De stopzetting van de internationale postdiensten in het kader van het Algemeen Postverdrag en andere internationale postovereenkomsten levert een geraamde inkomstenderving van […] miljoen DKK op, verdeeld over uitgevoerde post (vermindering van de inkomsten met 100 %), ingevoerde post (vermindering met 100 %), uitgevoerde pakketten (vermindering met […] %), ingevoerde pakketten (vermindering met […] %) en overige gefrankeerde post als bedoeld in overweging 355. (357) ITD, onderneming 1 en SLD voeren aan dat de benchmarking tekortkomingen vertoont (overwegingen 311 en 315) omdat Post Danmark niet vergelijkbaar zou zijn met Posten Norge, de Deutsche Post DHL-groep en Danske Fragtmænd. De Commissie is van mening dat deze drie andere ondernemingen, aangezien zij zijn geselecteerd op basis van hun volledige productaanbod (dus op groepsniveau), voldoende vergelijkbaar zijn met Post Danmark en dus nuttig vergelijkingsmateriaal vormen. Bovendien baseren de belanghebbenden hun conclusie op een vergelijking van het feitelijke scenario van Post Danmark met het feitelijke scenario van die ondernemingen. Voor een correcte vergelijking moeten echter ondernemingen worden gekozen die vergelijkbaar zijn met het contrafeitelijke scenario van Post Danmark. Dat heeft Denemarken gedaan toen het Deutsche Post, Posten Norge en Danske Fragtmænd selecteerde. Door GLS aan de vergelijking toe te voegen, wint de reeds betrouwbare benchmarking volgens de Commissie nog aan betrouwbaarheid. (358) De Commissie acht het argument van Danske Medier betreffende de vermeende te lage tarieven feitelijk niet bewezen. De tarieven voor gesorteerde tijdschriftenpost zijn hoger dan Danske Medier aanvoert en bij voorbaat marktconform. Bovendien werd het door Danske Medier genoemde lage tarief van 3,50 DKK in 2020 alleen toegepast voor tijdschriftenpost boven 100 000 stukken en met een gewicht van maximaal 60 gram (het gemiddelde gewicht van een tijdschrift is ongeveer […]-[…] gram). 6.3.1.8. Doelmatigheidsprikkels (359) In punt 39 van de DAEB-kaderregeling van 2012 is bepaald: “Bij het uitwerken van de compensatiemethode nemen de lidstaten ook prikkels op, met het oog op een doelmatige verrichting van een dienst van algemeen economisch belang van hoge kwaliteit, tenzij zij naar behoren kunnen verantwoorden dat het niet doenbaar of passend is om dat te doen.” (360) De levering van diensten in het kader van de universeledienstverplichting is onderworpen aan kwaliteitsnormen die zijn vastgelegd in de individuele vergunning van Post Danmark overeenkomstig artikel 17 van Richtlijn 97/67/EG (zie overweging 16). (361) Post Danmark is verplicht een onafhankelijke externe marktanalist aan te stellen die nagaat of de kwaliteitsnormen voor de binnenlandse bezorging van brieven worden nageleefd en maandelijks verslag uitbrengt aan de Deense burgerluchtvaart- en spoorwegautoriteit. Indien Post Danmark de kwaliteitsnormen niet naleeft, wordt haar een sanctie opgelegd ( 153 ) . (362) Daarnaast is Denemarken voornemens Post Danmark een vaste compensatie voor de universeledienstverplichting voor 2020 te betalen van ten hoogste 225 miljoen DKK. De nettokosten van de vervulling van de openbaredienstverplichtingen zijn berekend op 385,625 miljoen DKK (zie tabel 8 ). De maximale aan Post Danmark te betalen compensatie bedraagt slechts 58 % van de NAC van de universeledienstverplichting. Zolang dat niet tot overcompensatie leidt, mag Post Danmark alle behaalde efficiëntieverbeteringen absorberen, en dat is een sterke prikkel om de doelmatigheid te verbeteren. De Commissie merkt ook op dat de kwaliteitsnormen en het sanctiestelsel moeten voorkomen dat deze efficiëntieverbeteringen de kwaliteit van de dienstverlening in het gedrang brengen. (363) Gelet op het bovenstaande is de Commissie van mening dat Denemarken voldoende prikkels heeft ingevoerd met het oog op een doelmatige vervulling van de universeledienstverplichting. (364) Wat betreft het in de klacht aangevoerde argument van ITD dat de NAC-berekening in strijd is met de punten 39 tot en met 43 van de DAEB-kaderregeling omdat eventuele doelmatigheidsprikkels onhaalbaar zouden zijn voor Post Danmark, merkt de Commissie op dat de DAEB-kaderregeling vereist dat prikkels worden vastgesteld met het oog op een doelmatige verrichting van de betrokken DAEB. Dit is echter niet hetzelfde als het doelmatigheidsniveau van de DAEB-aanbieder, waarnaar ITD met betrekking tot Post Danmark verwijst (overweging 41, punt c), van het inleidingsbesluit). (365) Indien wordt aangetoond dat een bepaalde DAEB-aanbieder van meet af aan een doelmatige aanbieder is of indien bij de berekening van de kosten van de universeledienstverplichting rekening wordt gehouden met een doelmatige aanbieder, zou in feite aan het vierde Altmark-criterium worden voldaan en zou er geen sprake zijn van een voordeel voor de betrokken aanbieder van de universele dienst, zodat een dergelijke compensatie geen staatssteun zou vormen. (366) De Commissie heeft geconcludeerd dat in het onderhavige geval niet aan het vierde Altmark-criterium is voldaan ( 154 ) en dat de aan Post Danmark toegekende compensatie voor de universeledienstverplichting staatssteun vormde, omdat die niet is gebaseerd op de nettokosten van een doelmatige aanbieder. (367) Voorts moet het argument van ITD dat eender welke doelmatigheidsnorm die aan Post Danmark wordt opgelegd, hoe dan ook ontoereikend is, worden verworpen. De in overweging 16 omschreven kwaliteitscriteria zijn — zoals ook uit die overweging blijkt — in de individuele vergunning van Post Danmark vastgelegde kwaliteitscriteria waar Post Danmark krachtens het Deense recht aan moet voldoen, ongeacht of zij compensatie voor de universeledienstverplichting ontvangt. Die kwaliteitscriteria zijn ongewijzigd ten opzichte van de periode waarop het besluit van 2018 betrekking heeft ( 155 ) . In dit verband zij opgemerkt dat de DAEB-kaderregeling duidelijk rekening houdt met het feit dat doelmatigheidsprikkels op uiteenlopende wijze kunnen worden vormgegeven; zo kunnen de lidstaten vooraf de compensatie vaststellen op een vaste hoogte, waarin de efficiëntiewinsten al zijn meegenomen en verrekend die de dienstverrichter naar verwachting gedurende de periode waarvoor de onderneming met de dienst van algemeen economisch belang wordt belast ( 156 ) , zal maken, en dat is in het onderhavige geval gebeurd (overweging 362). (368) Bovendien heeft het Gerecht de volgende conclusie getrokken met betrekking tot de in het besluit van 2018 beoordeelde compensatie voor de universeledienstverplichting (in dezelfde trant als de redenering van de Commissie in de overwegingen 362 tot en met 367): “ verzoeksters [stellen] ten onrechte dat de betrokken compensatie geen doelmatigheidsprikkel bevatte op grond dat de begunstigde ervan, Post Danmark, op de rand van het faillissement stond en derhalve niet als een efficiënte dienstverrichter kon worden beschouwd. Dit argument verwart immers de in de punten 39 tot en met 43 van de DAEB-kaderregeling vereiste doelmatigheidsprikkels, die ervoor moeten zorgen dat het verrichten van een DAEB tot efficiëntiewinsten leidt en tegelijkertijd een kwalitatief hoogstaande dienst verzekert, met het idee dat de NAC worden berekend op basis van een efficiënte dienstverrichter. In dit verband is de vraag of de hoogte van de noodzakelijke compensatie moet worden vastgesteld op basis van een analyse van de kosten die een efficiënte dienstverrichter zou hebben gemaakt om de universeledienstverplichting uit te voeren, niet relevant voor de beoordeling van de verenigbaarheid van de steun in het kader van de toepassing van artikel 106, lid 2, VWEU. Indien rekening wordt gehouden met de economische efficiëntie van de aanbieder van de universele dienst zou dit er immers toe leiden dat wordt geëist dat een dergelijke dienst steeds onder normale marktvoorwaarden wordt verstrekt, hetgeen de vervulling, in feite of in rechte, van de bijzondere taak die aan de met het beheer van diensten van algemeen economisch belang belaste ondernemingen is toevertrouwd, dreigt te verhinderen. Een dergelijke situatie beoogt artikel 106, lid 2, VWEU juist te voorkomen […]” ( 157 ) (onderstreping toegevoegd). (369) Gezien het voorgaande deelt de Commissie de twijfels die ITD in de klacht heeft aangehaald, niet, en concludeert zij dat er doelmatigheidsprikkels zijn voor de verrichting van diensten van algemeen economisch belang. 6.3.1.9. Transparantie (370) In punt 60 van de DAEB-kaderregeling van 2012 is bepaald: “Voor iedere compensatie voor een dienst van algemeen economisch belang die binnen het toepassingsbereik van deze mededeling valt, maakt de betrokken lidstaat de volgende gegevens op internet of met een andere passend middel bekend: a) de uitkomsten van de in punt 14 bedoelde publieke raadpleging of andere passende instrumenten; b) de inhoud en de duur van de openbaredienstverplichtingen; c) de betrokken onderneming en, in voorkomend geval, het betrokken grondgebied, en d) de bedragen die de onderneming jaarlijks aan steun ontvangt.” (371) Punt 60, a), is niet van toepassing, aangezien er geen publieke raadpleging heeft plaatsgevonden (zie overweging 245). De Deense autoriteiten hebben de inhoud, de duur en de identiteit van de onderneming reeds op internet bekendgemaakt ( 158 ) . Zij hebben toegezegd het bedrag van de aan Post Danmark verleende steun eveneens op internet bekend te maken. 6.3.1.10. Verdere voorwaarden die nodig kunnen zijn om te garanderen dat de ontwikkeling van het handelsverkeer niet wordt beïnvloed in een mate die strijdig is met het belang van de Unie (372) Volgens punt 52 van de DAEB-kaderregeling van 2012 is het, zelfs wanneer aan de eisen van het kader wordt voldaan, “denkbaar dat er, in sommige uitzonderlijke omstandigheden, voor ernstige concurrentieverstoringen op de interne markt geen oplossing komt en dat de steun de voorwaarden waaronder het handelsverkeer plaatsvindt, zodanig verandert dat het belang van de Unie daardoor wordt geschaad”. (373) In dergelijke uitzonderlijke omstandigheden kan de Commissie verdere voorwaarden eisen of aanvullende toezeggingen verlangen van de lidstaten om ernstige concurrentieverstoringen te mitigeren, zoals bepaald in punt 53 van de DAEB-kaderregeling. (374) In punt 54 van de DAEB-kaderregeling is voorts bepaald: “Concurrentieverstoringen die zo zwaar zijn dat de belangen van de Unie daardoor wordt geschaad, zullen zich naar verwachting alleen in uitzonderlijke omstandigheden voordoen. De Commissie zal haar aandacht toespitsen op de gevallen van verstoring waar de steun significant ongunstige effecten heeft voor andere lidstaten en voor het functioneren van de interne markt, bijvoorbeeld omdat ondernemingen in belangrijke economische sectoren de mogelijkheid wordt ontzegd om voor hun activiteiten de schaalgrootte te bereiken die nodig is om doelmatig te kunnen opereren.” (375) De Commissie brengt in herinnering dat verdere voorwaarden alleen noodzakelijk worden geacht in uitzonderlijke omstandigheden in het kader van ernstige concurrentieverstoringen die niet onder de andere voorwaarden van de DAEB-kaderregeling van 2012 vallen. De Commissie spitst haar aandacht toe op verstoringen waarbij de steun significant ongunstige effecten heeft voor andere lidstaten en voor het functioneren van de interne markt. (376) De Commissie heeft niet vastgesteld dat er naast de naleving van de voorwaarden van de DAEB-kaderregeling verdere voorwaarden of toezeggingen nodig zijn, zoals het geval was in het besluit van 2018. (377) De Commissie merkt ook op dat ITD de omstandigheid dat de compensatie voor de universeledienstverplichting kan worden gebruikt voor niet onder die verplichting vallende activiteiten, problematisch acht. (378) Zoals het Gerecht heeft bevestigd, bestaat de beoordeling door de Commissie van de verenigbaarheid van de compensatie voor de openbare dienst met de interne markt er ten eerste in na te gaan of een dergelijke openbare dienst bestaat en nettokosten meebrengt voor de onderneming die deze dienst verricht, ongeacht of het overeenkomstige bedrag daadwerkelijk wordt toegekend. Dit geldt des te meer in het geval van postdiensten, daar de bepalingen in bijlage I, deel C, eerste alinea, bij Richtlijn 97/67/EG bepalen dat “[t]er dekking of financiering van de nettokosten van universeledienstverplichtingen […] het nodig [kan] zijn dat aangewezen aanbieders van de universele dienst worden vergoed voor de diensten die zij op niet-commerciële voorwaarden aanbieden”. In zijn arrest in zaak T-561/18 merkte het Gerecht het volgende op: “De in deze bepaling gebruikte term “ter dekking of financiering” sluit uit dat wordt vereist dat de overgedragen middelen die overeenstemmen met de compensatie voor de universele dienst, daadwerkelijk worden gebruikt voor het verrichten van een dergelijke dienst.” ( 159 ) (379) Ten tweede is in artikel 1, punt g), van Verordening (EU) 2015/1589 van de Raad ( 160 ) bepaald dat onder “misbruik van steun” wordt verstaan steun die door de begunstigde wordt gebruikt in strijd met een besluit van de Commissie. In het genoemde arrest T-561/18 merkte het Gerecht op dat “[a]lleen indien zou komen vast te staan dat Post Danmark haar verplichtingen uit hoofde van de universeledienstverplichting niet is nagekomen, […] dus [zou] kunnen worden vastgesteld dat de betrokken compensatie is misbruikt” ( 161 ) . (380) Uit de overwegingen 378 en 379 volgt dat de compensatie voor de universeledienstverplichting in het onderhavige geval kan worden gebruikt voor niet onder die verplichting vallende activiteiten en dat Richtlijn 97/67/EG zich daar niet tegen verzet. Bovendien zijn er geen aanwijzingen dat Post Danmark haar verplichtingen in het kader van de universeledienstverplichting niet is nagekomen, en bijgevolg kan niet worden vastgesteld dat er misbruik is gemaakt van steun. (381) Gelet op het bovenstaande komt de Commissie tot de conclusie dat er in het onderhavige geval geen redenen zijn om voorwaarden te stellen of toezeggingen van de lidstaat te verlangen. 6.3.2. Conclusie betreffende de verenigbaarheid (382) De Commissie beschouwt de aangemelde compensatie voor de universeledienstverplichting voor 2020 derhalve als verenigbaar met de interne markt, omdat die aan alle voorwaarden van de DAEB-kaderregeling voldoet. 6.4. Conclusie (383) De Commissie concludeert dat Denemarken de Commissie op de hoogte had moeten brengen van de staatssteun ten belope van 15 miljoen EUR (ongeveer 112 miljoen DKK, zie overweging 21) die aan Post Danmark is toegekend als compensatie voor de vervulling van de universele postdienst in de eerste helft van 2020. Door de steun niet aan te melden heeft Denemarken in strijd met artikel 108, lid 3, VWEU gehandeld. De Commissie concludeert echter dat de steunmaatregel als geheel verenigbaar is met de interne markt in de zin van artikel 106, lid 2, VWEU, zoals uitgelegd in de DAEB-kaderregeling, HEEFT HET VOLGENDE BESLUIT VASTGESTELD: Artikel 1 De staatssteun ten belope van 225 miljoen DKK die Denemarken gedeeltelijk aan Post Danmark A/S heeft verleend, is verenigbaar met de interne markt in de zin van artikel 106, lid 2, VWEU. Artikel 2 Dit besluit is gericht tot het Koninkrijk Denemarken. Gedaan te Brussel, 10 augustus 2022. Voor de Commissie Margrethe VESTAGER Lid van de Commissie ( 1 ) Mededeling van de Commissie — EU-kaderregeling inzake staatssteun in de vorm van compensatie voor de openbare dienst (2011) ( PB C 8 van 11.1.2012, blz. 15 ). ( 2 ) PB L 15 van 21.1.1998, blz. 14 . ( 3 ) Steunmaatregelen van de staten — Denemarken — Steunmaatregel SA.57991 (2021/C) (ex 2021/NN) — Denemarken — Compensatie voor de universeledienstverplichting ten gunste van Post Danmark 2020 — Steunmaatregel SA.55918 (2020/FC) — Denemarken — Vermeende staatssteun voor Post Danmark voor de universeledienstverplichting in 2020 — Uitnodiging om, overeenkomstig artikel 108, lid 2, van het Verdrag betreffende de werking van de Europese Unie, opmerkingen te maken ( PB C 469 van 19.11.2021, blz. 8 ). ( 4 ) Zie voetnoot 3. ( 5 ) Verordening nr. 1 tot regeling van het taalgebruik in de Europese Economische Gemeenschap ( PB 17 van 6.10.1958, blz. 385/58 ). ( 6 ) Lov om Post Danmark, wet nr. 88 van 8 februari 1995, https://www.retsinformation.dk/eli/lta/1995/88 ( 7 ) Lov om postvirksomhed, wet nr. 89 van 8 februari 1995, https://www.retsinformation.dk/eli/lta/1995/89 ( 8 ) Lov om Post Danmark A/S, wet nr. 409 van 6 juni 2002, https://www.retsinformation.dk/eli/lta/2002/409 ( 9 ) Zie: https://www.cvc.com/media/press-releases/2009/02-02-2009-123603833 ( 10 ) De rechtsgrondslag voor de fusie werd in Denemarken gevormd door de Lov om ændring af lov om Post Danmark A/S, wet nr. 542 van 17 juni 2008, beschikbaar op: https://www.retsinformation.dk/Forms/R0710.aspx?id=120348 ( 11 ) Besluit van de Commissie van 21 april 2009, zaak COMP/M.5152 — Posten AB/Post Danmark A/S. Aanmelding van 26 februari 2009 krachtens artikel 4 van Verordening (EG) nr. 139/2004 van de Raad, beschikbaar op: https://ec.europa.eu/competition/elojade/isef/case_details.cfm?proc_code=2_M_5152 ( 12 ) Sinds het besluit tot opening van het formele onderzoek is de structuur licht gewijzigd. Zo is Post Danmark nu voor 100 % eigenaar van Nordic Infrastructure A/S en is de naam van e-Boks A/S veranderd in e-Boks Group A/S. ( 13 ) Zie Postloven, wet nr. 1536 van 21 december 2010, beschikbaar op: https://www.retsinformation.dk/Forms/R0710.aspx?id=135208. Deze wet is verschillende malen gewijzigd. ( 14 ) Beide vergunningen zijn getiteld “ Midlertidig tilladelse til Post Danmark A/S ”. ( 15 ) Deense burgerluchtvaart- en spoorwegautoriteit, Ny individuel tilladelse til Post Danmark A/S, 2 juni 2016, beschikbaar op: https://www.trafikstyrelsen.dk/da/Post/Lister/Publikationsliste ( 16 ) Business-to-business. ( 17 ) Besluit C(2018) 3169 final van de Commissie van 28 mei 2018 betreffende steunmaatregel SA.47707 (2018/N) — Door de staat ten gunste van PostNord verleende compensatie voor het verstrekken van universele postdiensten — Denemarken, beschikbaar op: https://ec.europa.eu/competition/elojade/isef/case_details.cfm?proc_code=3_SA_47707 ( 18 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240. ITD en Danske Fragtmænd zijn tegen dit arrest in hoger beroep gegaan bij het Hof van Justitie (zaaknummer C-442/21 P) wat betreft de compensatie voor de universeledienstverplichting in 2017-2019. ( 19 ) Wisselkoers van juli 2022 (1 DKK = 0,13 EUR, zie: https://ec.europa.eu/info/funding-tenders/procedures-guidelines-tenders/information-contractors-and-beneficiaries/exchange-rate-inforeuro_nl). ( 20 ) Uitgaande van de wisselkoers van januari 2020 (1 EUR = 7,47 DKK), aangezien de compensatie uiterlijk op 9 januari 2020 zou worden uitbetaald, zie overweging 22, punt 4. ( 21 ) Dit besluit — nr. 2019-7298 van 27 november 2019 — werd op 19 december 2019 bekrachtigd door de commissie Financiën. ( 22 ) Dit besluit — nr. 2020-6466 van 19 augustus 2020 — werd op 27 augustus 2020 bekrachtigd door de commissie Financiën. ( 23 ) Kontrakt vedrørende midlertidig kompensation til Post Danmark A/S for befordringspligten i Danmark, 20 december 2019. ( 24 ) Kontrakt vedrørende midlertidig kompensation til Post Danmark A/S for befordringspligten i Danmark, 25 juni 2020. ( 25 ) Zij voerden met name aan dat mogelijke compensatie voor de universeledienstverplichting voor 2021, een compensatiefonds dat zou hebben bestaan in de jaren 2014-2016 en de inkomsten uit postzegels neerkwamen op staatssteun. ( 26 ) Bij e-mail van 21 december 2021 liet de juridisch adviseur van ITD de Commissie weten dat de opmerkingen van ITD ook waren ingediend namens Danske Fragtmænd A/S, een Deens transport- en logistiekbedrijf. ( 27 ) Richtlijn 2006/111/EG van de Commissie van 16 november 2006 betreffende de doorzichtigheid in de financiële betrekkingen tussen lidstaten en openbare bedrijven en de financiële doorzichtigheid binnen bepaalde ondernemingen ( PB L 318 van 17.11.2006, blz. 17 ). ( 28 ) In het Deens: “ regnskabsreglementet ”. Opmerking van de Commissie: in de loop der jaren zijn er verschillende boekhoudreglementen van toepassing geweest. Het huidige boekhoudreglement is van kracht sinds 2014: het Regnskabsreglement voor Post Danmark A/S van 26 juni 2014, dat beschikbaar is op: https://www.postnord.dk/siteassets/pdf/finansiell-information/regulatoriske-regnskaber/regnskabsreglement.pdf. De belanghebbenden verwijzen ook naar de boekhoudreglementen van 2006 en 2011 (zie bv. overweging 33). ( 29 ) Het citaat is ontleend aan blz. 3 van het verslag van de Rigsrevisionen van 15 januari 2020. ( 30 ) Bij artikel 4, lid 4, punt c), van het boekhoudreglement van 2006 en artikel 4, lid 3, punt c), van de versie van 2011 is bepaald dat: “de voor de vervulling van de universeledienstverplichting benodigde [gemeenschappelijke] kosten worden toegerekend aan de onder de universeledienstverplichting vallende diensten, voor elke dienst afzonderlijk dan wel gegroepeerd.” De belanghebbenden merken op dat de “noodzakelijkheidsregel”, ofschoon de twee boekhoudreglementen niet langer van kracht zijn, nog steeds wordt toegepast door Post Danmark, aangezien de regel is neergelegd in haar “Beginselen en methoden”. ( 31 ) Nadruk toegevoegd door de Commissie. ( 32 ) ITD verwijst naar overweging 11 van het besluit van 2018; die overweging bevat evenwel geen verwijzing naar de postdienst voor blinden, maar vermeldt alleen de begunstigde van de compensatie voor de universeledienstverplichting voor 2017-2019 (d.w.z. Post Danmark). ( 33 ) ITD verwijst naar overweging 153 van het besluit van 2018. ( 34 ) Besluit van de Commissie betreffende steunmaatregelen SA.45281 (2017/N) en SA.44859 (2016/FC) — Tsjechië — Door de overheid aan Tsjechische Post toegekende compensatie voor de verrichting van de universele postdienst in de periode 2013–2017, overweging 116, beschikbaar op: https://ec.europa.eu/competition/elojade/isef/case_details.cfm?proc_code=3_SA_45281. In overweging 116 is het volgende bepaald: “[…] Er kan echter niet van worden uitgegaan dat alle geraamde kostenbesparingen door de voorgestelde sluiting van bepaalde postkantoren in het contrafeitelijke scenario volledig kunnen worden gerealiseerd. Wanneer een postkantoor wordt gesloten, verdwijnt de vraag naar de door dat kantoor geleverde diensten niet volledig. Deze verandering in de vraag heeft gevolgen voor zowel de kosten als de inkomsten en moet derhalve in aanmerking worden genomen bij de kwantificering van het effect van het contrafeitelijke scenario. De Tsjechische autoriteiten hebben uitgelegd dat zij marktonderzoeken hebben gebruikt om te modelleren hoe de markt met de vraag zou meeveranderen. Volgens de uitgevoerde enquêtes zouden sommige klanten ervoor kiezen de diensten van Tsjechische Post te blijven gebruiken na de sluiting van hun postkantoor en zouden zij bij een ander postkantoor diensten afnemen. Een deel van de vraag zou echter onvermijdelijk verloren gaan, aangezien bepaalde klanten zouden overstappen naar concurrenten en sommige klanten hun vraag zouden beperken. Bijgevolg zou Tsjechische Post inkomsten uit postale en niet-postale diensten verliezen […].” ( 35 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240, punt 155. ( 36 ) Belgisch Instituut voor postdiensten en telecommunicatie, Mededeling van de Raad van het BIPT van 21 mei 2014 betreffende de controle van de berekening van de nettokosten van de universele postdienst in België. Aan deze mededeling is het volgende verslag gehecht: Tera Consultants, Controle van de berekening van de nettokosten van de universele postdienst in België — Algemeen verslag van de studie Versie die overeenstemt met het 4e beheerscontract, mei 2014. ( 37 ) Autorité de régulation des communications électroniques et des postes (Arcep), Définition, typologie et méthodologie d’évaluation des avantages immatériels dans le cadre du service universel postal — Étude réalisée par le cabinet Wik Consult pour le compte de l’ARCEP [Definitie, typologie en methodologie voor de beoordeling van immateriële voordelen in het kader van de universele postdienst — Studie uitgevoerd door Wik Consult in opdracht van de Arcep], mei 2010. ( 38 ) Frontier Economics, Study on the principles used to calculate the net costs of the postal USO — A Report prepated for the European Commission [Studie over de beginselen voor de berekening van de nettokosten van de universeledienstverplichting voor postdiensten — een verslag voor de Europese Commissie], januari 2013. ( 39 ) Europese Groep van regelgevende instanties voor postdiensten (ERGP), Exploration of challenges to overcome when implementing a net cost calculation methodology based on a reference scenario — Benchmark of experiences [Verkenning van de uitdagingen die moeten worden overwonnen bij de toepassing van een op een referentiescenario gebaseerde methode voor de berekening van de nettokosten — Benchmarking van ervaringen], 13 mei 2014. ( 40 ) Wik Consult (verslag opgesteld voor de Europese Commissie), User Needs in the Postal Sector and Evaluation of the Regulatory Framework [Gebruikersbehoeften in de postsector en evaluatie van het regelgevingskader], gepubliceerd op 1 maart 2021. ( 41 ) ERGP, Draft ERGP Report on Net Cost Calculation and Evaluation of a Reference Scenario [Ontwerpverslag van de ERGP over de berekening van de nettokosten en de evaluatie van een referentiescenario], 24 november 2011, blz. 29. ( 42 ) Jaar- en duurzaamheidverslag van PostNord 2020, 24 februari 2021, blz. 21. ( 43 ) De belanghebbenden verwijzen naar de overwegingen 164 en 165 van het inleidingsbesluit. ( 44 ) Besluit van de Commissie betreffende steunmaatregelen SA.45281 (2017/N) en SA.44859 (2016/FC) — Tsjechië — Door de overheid aan Tsjechische Post toegekende compensatie voor de verrichting van de universele postdienst in de periode 2013-2017, punt 131, beschikbaar op: https://ec.europa.eu/competition/elojade/isef/case_details.cfm?proc_code=3_SA_45281 ( 45 ) Een artikel op de website postandparcel.info van 13 juni 2012 over een partnerschap tussen “PostNord” en Post Danmark (het door ITD genoemde artikel dateert in werkelijkheid van 4 juni 2012) en twee — niet nader door de belanghebbenden genoemde — artikelen van 15 november 2018 en 6 juni 2017. Het artikel van 15 november 2018 heeft kennelijk betrekking op de bezorging van brieven in Morsing vanuit Thy, aangezien de belanghebbenden het volgende citaat verstrekken: “ post voor de inwoners van Morsing wordt vanaf maart vanuit het distributiecentrum in Thy gedistribueerd ”. Het artikel van 6 juni 2017 betreft een nieuw pakketcentrum dat Post Danmark in gebruik heeft genomen in Herning. ( 46 ) Van Arcep, ERGP en Frontier Economics (zie overweging 49). ( 47 ) De genoemde verslagen zijn: Postcomm, An assessment of the costs and benefits of Consignia’s current Universal Service Provision [Een beoordeling van de kosten en baten van de huidige universele dienstverlening van Consignia], juni 2001, en de in overweging 49 genoemde verslagen van de ERGP en Frontier Economics. ( 48 ) Op blz. 28 van het verslag van de ERGP staat het volgende: “Complementariteiten aan de vraagzijde houden in dat de afzet van bepaalde verliesgevende producten in het kader van de universeledienstverplichting kan leiden tot een hogere afzet van andere (winstgevende) producten die onder die verplichting vallen. Ook kan hierbij de afzet van winstgevende, niet onder de universeledienstverplichting vallende producten en zelfs van niet-postproducten worden beïnvloed.” ( 49 ) Zij verwijzen hierbij naar drie verslagen: Arcep (2010), blz. 10, Frontier Economics (2013), blz. 111 (zie overweging 49), en ERGP (2011), blz. 30 (zie voetnoot 41). ( 50 ) Een bronvermelding ontbreekt. De Commissie heeft uitgezocht dat het overzicht waarschijnlijk afkomstig is uit een document van Deutsche Post uit 2020 met de titel “Letter prices in Europe, up-to-date international letter price survey” [Tarieven voor brievenpost in Europa, actueel internationaal onderzoek naar tarieven voor brievenpost], dat beschikbaar is op: https://www.dpdhl.com/content/dam/dpdhl/en/media-center/media-relations/documents/2020/dp-letter-prices-in-europe-2020.pdf ( 51 ) De belanghebbenden verwijzen naar de tabellen 6 en 7 in punt 144 van het inleidingsbesluit. ( 52 ) De Wereldpostunie is een orgaan van de Verenigde Naties dat de regels voor het internationale postverkeer vaststelt. Haar Algemeen Postverdrag is hier te vinden: https://www.upu.int/UPU/media/upu/files/aboutUpu/acts/manualsInThreeVolumes/actInThreeVolumesManualOfConventionMaj3En.pdf ( 53 ) In 2020 was het boekhoudreglement van 2014 van kracht (zie voetnoot 28). ( 54 ) Deense burgerluchtvaart- en spoorwegautoriteit, Beschrijving van de beginselen en methoden, ref. TS40103-00031, 25 februari 2015. De Deense burgerluchtvaart- en spoorwegautoriteit is dezelfde autoriteit die in de citaten in de overwegingen 29 en 69 “Vervoersautoriteit” wordt genoemd. ( 55 ) Een softwaresysteem van de Duitse onderneming SAP SE. ( 56 ) Uit de kostenrekeningen in het boekhoudsysteem blijkt dat alle kosten worden toegewezen aan kostenpools volgens een verhouding van 1:1, wat betekent dat de som van de gecombineerde kostenpools 1 miljoen EUR bedraagt wanneer de totale kosten in de rekeningen 1 miljoen EUR bedragen. Definities: kostenpools zijn groepen van kosten die waarde toevoegen aan de kostenobjecten (d.w.z. producten); een activiteit is een actie die wordt uitgevoerd door een werknemer of een machine, waarbij middelen worden onttrokken aan de kostenpools. Bij meerdere activiteiten kunnen middelen worden onttrokken aan dezelfde kostenpool. Ook kunnen bij één activiteit middelen worden onttrokken aan verschillende kostenpools; kostenverdeelsleutels koppelen de kosten van een kostenpool aan een activiteit en zijn daarom een “verdeelsleutel”. De kostenverdeelsleutels kunnen bijvoorbeeld het aantal vierkante meters in een gebouw zijn of het aantal met een voertuig afgelegde kilometers; kostenfactoren koppelen de activiteiten aan de kostenobjecten. Voorbeelden zijn hoeveelheden (de hoeveelheden die door het sorteercentrum gaan zijn kostenfactoren), het aantal scans bij servicepunten (servicepunten worden betaald per gescand/uitgereikt pakket) of het aantal bezoeken. ( 57 ) Volgens Denemarken zijn incrementele kosten de kosten die direct aan een bepaald product kunnen worden toegerekend op basis van een analyse van de herkomst van de kosten (overeenkomstig artikel 14, lid 3, punt a), van Richtlijn 97/67/EG). Dergelijke kosten kunnen vast en variabel zijn en vervallen op korte tot middellange termijn (drie tot vijf jaar) wanneer een dienst of product wordt geschrapt. In dit verband verwijst Denemarken naar: Beschikking 2001/354/EG van de Commissie van 20 maart 2001 in een procedure op grond van artikel 82 van het EG-Verdrag (zaak COMP/35.141 — Deutsche Post AG), PB L 125 van 5.5.2001, blz. 27 , overwegingen 6-17 (met name voetnoot 7), beschikbaar op: https://eur-lex.europa.eu/legal-content/NL/TXT/?uri=CELEX%3A32001D0354&qid=1642512369951; arrest van de hoogste Deense rechterlijke instantie, nr. 2/2008, UfR 2013.1342H, Post Danmark A/S mod Konkurrencerådet, blz. 42 en 43, beschikbaar op: https://konkurrencejura.dk/afgorelser/49313/pdf/hoejesteret_dom_af_15._februar_2013_-_post_danmark_as_mod_konkurrenceraadet_post_danmark_i_-_ekskluderende_diskrimination.pdf, en besluit van de raad van beroep voor de mededinging van 1 juli 2005 in zaak 2004-0001248, Post Danmark og Forbruger-Kontakt a-s mod Konkurrencerådet (Stadfæstet), blz. 94, beschikbaar op: https://www.kfst.dk/media/14150/20050701-kendelse-post-danmark-og-forbrugerkontakt-as-mod-konkurrenceraadet.pdf ( 58 ) De voorbeelden zijn ontleend aan een verslag van Deloitte van 8 juni 2021 getiteld “ Independent external review of cost allocation in Post Danmark A/S and PostNord Logistics A/S pursuant to the terms of reference of 11 May 2021 ” [Onafhankelijke externe evaluatie van de kostentoerekening bij Post Danmark A/S en PostNord Logistics A/S overeenkomstig het mandaat van 11 mei 2021]. Dit verslag is opgesteld in opdracht van het Deense Ministerie van Vervoer. ( 59 ) De kosten van het pakketvervoer tussen sorteercentra zijn productspecifieke kosten voor pakketten en worden daarom ingedeeld als incrementele kosten. ( 60 ) Aangezien er zowel brieven als pakketten worden bezorgd, vormen de gemaakte kosten toerekenbare gemeenschappelijke kosten voor brieven en pakketten. ( 61 ) Zie blz. 8 van het in voetnoot 58 aangehaalde verslag. ( 62 ) Dit is ook een dochteronderneming van de PostNord-groep. ( 63 ) Deloitte, Background memorandum on Deloitte’s review pursuant to “Terms of reference for an independent external review of cost allocation in Post Danmark A/S and PostNord Logistics A/S” of 11 May 2021, [Achtergrondnota over het onderzoek van Deloitte overeenkomstig het “Mandaat voor een onafhankelijk extern onderzoek naar de kostentoerekening bij Post Danmark A/S en PostNord Logistics A/S” van 11 mei 2021], 30 augustus 2021. ( 64 ) Om bijvoorbeeld de omzet voor de binnenlandse verzending van losse brieven te isoleren, wordt de omzet voor losse brieven middels een analyse (steekproef) verdeeld in respectievelijk binnenlandse en internationale losse brieven. ( *1 ) De aangemelde compensatie voor de vervulling van de universeledienstverplichting is opgenomen in de totale omzet. ( 65 ) Alle accountantsverklaringen hebben tot nu toe geresulteerd in een goedkeuring (d.w.z. zonder voorbehoud) en zijn sinds 2014 met een hoge mate van zekerheid afgegeven. ( 66 ) De Statsrevisorerne zorgt ervoor dat het geld van de belastingbetaler wordt besteed op de door het Deense parlement beoogde wijze en zo doelmatig mogelijk wordt beheerd. De leden worden door het parlement benoemd en kunnen leden van het parlement zijn. Zij kan de algemene rekenkamer (d.w.z. de Rigsrevisionen) verzoeken bepaalde controletaken uit te voeren. ( 67 ) Deze beoordeling maakt deel uit van het verslag van de Rigsrevisionen van 15 januari 2021 en is opgenomen aan het begin ervan (“ Statsrevisorernes bemærkning ”). ( 68 ) Zekerheid in het kader van audits verwijst naar de adviezen van een accountant inzake de juistheid en volledigheid van de conclusie van de audit. Om een hoge mate van zekerheid te verschaffen, moet een accountant het risico verkleinen dat de gecontroleerde stukken een materiële onjuistheid bevatten. Zie in dit verband ook bladzijde 14 van het verslag van de Rigsrevisionen van 15 januari 2021, waar wordt beschreven dat accountantsverklaringen een verschillende mate van zekerheid bieden, namelijk geen zekerheid, een beperkte, een gemiddelde en een hoge mate van zekerheid. Om een hoge mate van zekerheid te bieden, onderwerpt de accountant de jaarrekening aan een uitgebreid onderzoek. ( 69 ) PwC, 4 december 2014, Trafikstyrelsen, Gennemgang af produktøkonomi for tjenester, omfattet af befordringspligten for Post Danmark A/S. ( 70 ) Zo zijn enerzijds de kosten voor de bezorging van een BtB-pakket (die buiten de universeledienstverplichting valt) lager dan de kosten voor de bezorging van een BtC-pakket aan huis (die er wel onder valt). Anderzijds zijn de kosten voor de binnenlandse bezorging van een brief in het kader van de universeledienstverplichting binnen vijf werkdagen lager dan de bezorging binnen een werkdag van een niet onder die verplichting vallende brief. ( 71 ) https://www.postnord.dk/om-os/finansiel-information/regulatorisk-regnskab ( 72 ) De accountant van Post Danmark (KPMG) heeft zijn onderzoeken uitgevoerd in overeenstemming met de “internationale standaard inzake accountantscontroles 3000” anders dan controles of beoordelingen van historische financiële informatie, en met aanvullende vereisten uit hoofde van het Deense boekhoudreglement, om met redelijke zekerheid te kunnen concluderen of Post Danmark heeft voldaan aan de vereisten van artikel 5, leden 1 tot en met 3, van dat reglement. KPMG heeft zich gebaseerd op inlichtingen van de directie en de werknemers van Post Danmark, analysemethoden, steekproefsgewijze controles van het berekeningssysteem voor het opstellen van de financiële verslaglegging en de financiële overzichten van Post Danmark. Met name die overzichten vormen een belangrijk uitgangspunt bij de opstelling van de gereglementeerde rekeningen. ( 73 ) De verklaringen die PwC in de periode 2008-2013 uitbracht, hadden een beperkte (in het Deens: “begrænset”) mate van zekerheid, maar waren gebaseerd op een advies van Deloitte over de modeldocumentatie dat met een hoge mate van zekerheid was afgegeven. ( 74 ) Folketinget Rigsrevisionen, Rigsrevisionens notat om beretning om tilsynet med Post Danmarks regnskabspraksis, maart 2021, beschikbaar op: https://rigsrevisionen.dk/Media/A/F/404-21.pdf ( 75 ) Alle accountantsverslagen vanaf 2007 zijn online beschikbaar: https://www.postnord.dk/om-os/finansiel-information/regulatorisk-regnskab ( 76 ) Omwille van de transparantie heeft Denemarken de Commissie gewezen op het feit dat Post Danmark haar sorteercentrum in West-Denemarken hoe dan ook sluit per 2023 (zie het persbericht van PostNord van 8 juni 2022). Het brievenvolume ligt momenteel (2022) rond de 700 000 stukken per dag. Dat volume zal in de komende tien jaar naar verwachting dalen tot 300 000 per dag. Volgens Denemarken is dit niet van invloed op de NAC voor 2020, aangezien de volumes in het feitelijke scenario voor 2020 nog steeds een aantal van twee sorteercentra rechtvaardigden. ( 77 ) Van […] naar […] en terug is […] km; van […] naar […] en terug is […] km; en van […] naar […] en terug is […] km: […] + […] + […] = [300-400] km. ( 78 ) In het Deens: “ ikke har været helt tilfredsstillende ”. ( 79 ) Zie: https://rigsrevisionen.dk/statsrevisorerne/statsrevisorernes-karakterskala ( 80 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240, punten 292, 293 en 295. ( 81 ) Bovendien benadrukt Denemarken dat de compensatie voor de vervulling van de universeledienstverplichting door Post Danmark in 2020 lager is dan het berekende nettoverlies op de universeledienstverplichting zoals afgeleid uit de gereglementeerde rekeningen, dat volgens Denemarken in 2020 neerkwam op 233 miljoen DKK. Ondanks de compensatie voor de universeledienstverplichting, die in de gereglementeerde rekeningen bij de inkomsten is meegeteld, hebben de onder de universeledienstverplichting vallende diensten geresulteerd in een nettoverlies van 10 miljoen DKK, zie: https://www.postnord.dk/om-os/finansiel-information/regulatorisk-regnskab ( 82 ) Zie ook het verslag van de ERGP, blz. 17, en het verslag van Frontier Economics, blz. 58, die beide door de belanghebbenden zijn ingediend. ( 83 ) In dit netwerk draagt de PostNord-groep zijn internationale pakketvolumes die vanuit Scandinavië (Denemarken, Zweden, Noorwegen en Finland) naar de rest van Europa worden verzonden, over aan de DPD-groep, en doet de DPD-groep dat voor de pakketten die vanuit zijn Europese netwerk naar Scandinavië worden verzonden. ( 84 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240, punt 159. ( 85 ) Ontleend aan het jaar- en duurzaamheidverslag van PostNord AB 2017 (blz. 6) en de studie van WIK Consult uit 2021 (voetnoot 40). ( 86 ) Verslag van Copenhagen Economics uit 2008. ( 87 ) Arcep, Définition, typologie et méthodologie d’évaluation des avantages immatériels dans le cadre du Service Universel Postal (2010). ( 88 ) Zie voetnoot 87 op bladzijde 42. ( 89 ) BIPT, Mededeling van de Raad van het BIPT van 21 mei 2014 betreffende de controle van de berekening van de nettokosten van de universele postdienst in België (2014). ( 90 ) Zie voetnoot 89 op bladzijde 99. ( 91 ) Reputation Institute, PostNord Corporate Brand, In context of the 50 most prominent corporate brands [Het bedrijfsmerk PostNord in de context van de 50 meest prominente bedrijfsmerken], 22 mei 2019. ( 92 ) Algemene maatregel van bestuur nr. 727 betreffende postbezorging en postbedrijven, artikel 13, lid 2. ( 93 ) Algemene maatregel van bestuur nr. 727 betreffende postbezorging en postbedrijven, artikel 13, lid 1. ( 94 ) Copenhagen Interbank Offered Rate (interbancaire rentevoet van Kopenhagen). ( 95 ) “W” staat voor wekelijkse referentierente. ( 96 ) Te onderscheiden van de ongebruikte zegels in overweging 172. ( 97 ) ITD verwijst naar een artikel van 4 juni 2012. ( 98 ) Richtlijn 2014/25/EU van het Europees Parlement en de Raad van 26 februari 2014 betreffende het plaatsen van opdrachten in de sectoren water- en energievoorziening, vervoer en postdiensten en houdende intrekking van Richtlijn 2004/17/EG ( PB L 94 van 28.3.2014, blz. 243 ). ( 99 ) Zie de opmerkingen over artikel 13 van de postwet. ( 100 ) Opmerking van de Commissie: De titel van de tabel is “Nominaal tarief voor brievenpost binnen Europa”, dus lijkt de tabel betrekking te hebben op de tarieven voor grensoverschrijdende post. Dit wordt bevestigd door het volgende document van Deutsche Post DHL: https://www.dpdhl.com/content/dam/dpdhl/en/media-center/media-relations/documents/2020/dp-letter-prices-in-europe-2020.pdf, blz. 12. ( 101 ) Zie het verslag voor Denemarken op deze website: https://digital-strategy.ec.europa.eu/nl/policies/countries-digitisation-performance, blz. 3. ( 102 ) Denemarken heeft ook een bijgewerkte ebit verstrekt voor de andere drie ondernemingen in de vergelijking: Danske Fragtmænd A/S 1,3 %, Posten Norge AS 5,9 %, Deutsche Post DHL-groep 7,3 %. Alle cijfers, inclusief die van GLS, zijn ontleend aan de jaarverslagen van deze ondernemingen. ( 103 ) De actuele tarieven worden op transparante wijze gepubliceerd op: https://www.postnord.dk/en/sending/prices. De tarieven voor 2020 zijn niet langer online beschikbaar, maar werden verstrekt door Denemarken. ( 104 ) Ter verdere onderbouwing verwijst Denemarken naar het politieke akkoord van 27 mei 2010 inzake het waarborgen van de universele dienst in een geliberaliseerde markt, dat is gehecht aan de voorbereidende stukken van de postwet (wet nr. 1536 van 21.12.2010) en de volgende formulering bevat: “De met de universele dienst belaste aanbieder […] heeft het uitsluitende recht en de verplichting om postzegels met het opschrift “Danmark” uit te geven” (vertaling verstrekt door Denemarken). De originele tekst luidt als volgt: “ Den til enhver tid befordringspligtige virksomhed […], har eneret og forpligtelse til at udstede frimærker påtrykt ’Danmark’ ”. In de postwet wordt enkel de verplichting om postzegels uit te geven genoemd (en niet het uitsluitende recht daarop). Ook in de vergunning van Post Danmark voor de verlening van postdiensten wordt enkel de verplichting om postzegels uit te geven genoemd. ( 105 ) Arrest van het Hof van Justitie van 2 mei 2019, Asendia Spain, C-259/18, ECLI:EU:C:2019:346, punt 37. ( 106 ) Arrest van het Hof van Justitie van 5 maart 2019, Eesti Pagar AS/Ettevõtluse Arendamise Sihtasutus en Majandus- ja Kommunikatsiooniministeerium, C-349/17, ECLI:EU:C:2019:172, punt 60. ( 107 ) Volgens de Commissie schiet de opzet van de diensten van algemeen economisch belang zijn doel voorbij indien men de toewijzing van exact dezelfde dienst in twee opeenvolgende perioden (binnen hetzelfde jaar) voldoende acht om twee afzonderlijke diensten van algemeen economisch belang te definiëren, waarbij het jaar kunstmatig wordt opgedeeld en de lidstaat maximaal 15 miljoen EUR aan steun kan toekennen (en uitbetalen), ongeacht het totale compensatiebedrag dat uiteindelijk voor het hele jaar wordt toegekend. In artikel 2, lid 1, punt a), van het DAEB-besluit wordt inderdaad verwezen naar “compensatie van maximaal 15 miljoen EUR per jaar ten behoeve van het verrichten van diensten van algemeen economisch belang […]” (nadruk toegevoegd). De Commissie brengt in herinnering dat onder de drempel van 15 miljoen EUR per jaar het DAEB-besluit van toepassing is, zonder aanmeldingsverplichting en met minder strenge regels inzake de verenigbaarheid; boven die drempel moeten de strengere eisen van de DAEB-kaderregeling in acht worden genomen. ( 108 ) Arrest van het Gerecht van 12 december 1996, Compagnie nationale Air France/Commissie, T-358/94, ECLI:EU:T:1996:194, punt 56. ( 109 ) Arrest van het Hof van Justitie van 14 oktober 1987, Bondsrepubliek Duitsland/Commissie, 248/84, ECLI:EU:C:1987:437, punt 17; arrest van het Gerecht van 6 maart 2002, Territorio Histórico de Álava — Diputación Foral de Álava (T-92/00), Ramondín, SA en Ramondín Cápsulas, SA (T-103/00)/Commissie, gevoegde zaken T-92/00 en T-103/00, ECLI:EU:T:2002:61, punt 57. ( 110 ) Arrest van het Hof van Justitie van 12 september 2000, Pavel Pavlov e.a./Stichting Pensioenfonds Medische Specialisten, gevoegde zaken C-180/98 tot en met C-184/98, ECLI:EU:C:2000:428, punt 74. ( 111 ) Arrest van het Hof van Justitie van 23 april 1991, Klaus Höfner en Fritz Elser/Macrotron GmbH, C-41/90, ECLI:EU:C:1991:161, punt 21; arrest van het Hof van Justitie van 12 september 2000, Pavel Pavlov e.a./Stichting Pensioenfonds Medische Specialisten, gevoegde zaken C-180/98 tot en met C-184/98, ECLI:EU:C:2000:428, punt 74. ( 112 ) Arrest van het Hof van Justitie van 16 juni 1987, Commissie/Italiaanse Republiek, zaak 118/85, ECLI:EU:C:1987:283, punt 7. ( 113 ) Arrest van het Hof van Justitie van 11 juli 1996, Syndicat français de l’Express international (SFEI) e.a./La Poste e.a., C-39/94, ECLI:EU:C:1996:285, punt 60; arrest van het Hof van Justitie van 29 april 1999, Koninkrijk Spanje/Commissie, C-342/96, ECLI:EU:C:1999:210, punt 41. ( 114 ) Arrest van het Hof van Justitie van 24 juli 2003, Altmark Trans GmbH en Regierungspräsidium Magdeburg/Nahverkehrsgesellschaft Altmark GmbH, en Oberbundesanwalt beim Bundesverwaltungsgericht, C-280/00, ECLI:EU:C:2003:415, punten 87-95. ( 115 ) Zie arrest van het Hof van Justitie van 4 juni 2015, Commissie/MOL Magyar Olaj- és Gázipari Nyrt, C-15/14 P, ECLI:EU:C:2015:362, punt 60; arrest van het Hof van Justitie van 30 juni 2016, Koninkrijk België/Commissie, C-270/15 P, ECLI:EU:C:2016:489, punt 49, en arrest van het Gerecht van 13 december 2017, Helleense Republiek/Commissie, T-314/15, ECLI:EU:T:2017:903, punt 79. ( 116 ) Arrest van het Hof van Justitie van 17 september 1980, Philip Morris Holland BV/Commissie, zaak 730/79, ECLI:EU:C:1980:209, punt 11, en arrest van het Gerecht van 15 juni 2000, Alzetta Mauro e.a./Commissie, gevoegde zaken T-298/97, T-312/97, T-313/97, T-315/97, T-600/97 tot en met T-607/97, T-1/98, T-3/98 tot en met T-6/98 en T-23/98, ECLI:EU:T:2000:151, punt 80. ( 117 ) Arrest van het Hof van Justitie van 17 september 1980, Philip Morris Holland BV/Commissie, zaak 730/79, ECLI:EU:C:1980:209, punten 11 en 12, en arrest van het Gerecht van 30 april 1998, Vlaams Gewest/Commissie, T-214/95, ECLI:EU:T:1998:77, punten 48-50. ( 118 ) Voorbeelden zijn UPS en GLS. ( 119 ) Mededeling van de Commissie betreffende de toepassing van de staatssteunregels van de Europese Unie op voor het verrichten van diensten van algemeen economisch belang verleende compensatie ( PB C 8 van 11.1.2012, blz. 4 ). ( 120 ) Artikel 3, lid 1, van Richtlijn 97/67/EG bepaalt: “De lidstaten zorgen ervoor dat de gebruikers het recht genieten op een universele dienst welke inhoudt dat op alle punten van het grondgebied permanent postdiensten van een bepaalde kwaliteit worden aangeboden tegen prijzen die voor alle gebruikers betaalbaar zijn.” ( 121 ) Mededeling van de Commissie: Communautaire kaderregeling inzake staatssteun in de vorm van compensatie voor de openbare dienst ( PB C 8 van 11.1.2012, blz. 15 ). ( 122 ) In Frankrijk (La Poste), Italië (Poste Italiane), Spanje (Correos) en Griekenland (ELTA) worden ondernemingen bijvoorbeeld voor een periode van maximaal 15 jaar met het beheer belast. ( 123 ) Richtlijn 2006/111/EG van de Commissie van 16 november 2006 betreffende de doorzichtigheid in de financiële betrekkingen tussen lidstaten en openbare bedrijven en de financiële doorzichtigheid binnen bepaalde ondernemingen. ( 124 ) Zie bijvoorbeeld het besluit van de Commissie van 1 december 2020 betreffende steunmaatregel SA.55270 (2020/N) — Italië — Overheidscompensaties aan Poste Italiane SpA voor het verrichten van de universele postdienst in de periode 2020-2024, overweging 66, beschikbaar op: https://ec.europa.eu/competition/elojade/isef/case_details.cfm?proc_code=3_SA_55270 ( 125 ) Zie https://www.postnord.dk/om-os/finansiel-information/regulatorisk-regnskab (percentages toegevoegd door de Commissie). ( 126 ) Beschikbaar op: https://www.postnord.dk/siteassets/pdf/finansiell-information/regulatoriske-regnskaber/regulatorisk_regnskab_2020.pdf ( 127 ) In het Deens: “ Til tjenester uden befordringspligt henregnes således omkostninger, som håndteringen af disse tjenester giver anledning til, dels alle inkrementelle omkostninger, dels fællesomkostninger vedrørende drift og udvidelse af det grundlæggende produktions- og styringssystem. Hertil kommer en forholdsmæssig andel af ikke- henførbare fællesomkostninger .” ( 128 ) Business-to-consumer. ( 129 ) Voetnoot 69. ( 130 ) In het verslag wordt een levering zodanig berekend dat het afzonderlijke product met en zonder universele dienst telt als één levering per product, ongeacht of er per levering een of meer stukken van het specifieke product zijn. ( 131 ) Van klant naar overig. ( 132 ) Betekeningen per post ( postforkyndelse in het Deens) zijn brieven die een dagvaarding of een ander document bevatten en die worden afgegeven nadat de ontvanger ervoor heeft getekend. Alleen rechtbanken, andere overheidsinstanties dan rechtbanken en erkende particuliere klachten- of beroepsinstanties kunnen betekeningen per post versturen. ( 133 ) Deense wet op de belasting over de toegevoegde waarde, LBK nr. 1021 van 26.9.2019, beschikbaar op: https://www.retsinformation.dk/eli/lta/2019/1021 ( 134 ) Beoordeling door Annalect A/S: Værdifastsættelse af befordringspligten, januari 2020. ( 135 ) In vergelijking met het inleidingsbesluit zijn de inmiddels beschikbare gegevens voor 2020 toegevoegd. ( 136 ) Het boekjaar 2020-2021 loopt van 1 april 2020 tot en met 31 maart 2021. ( 137 ) De arbeidsproductiviteit van Danske Fragtmænd A/S is een uitschieter. Dat houdt verband met het feit dat het een transport- en logistiekbedrijf is dat goederen vervoert en opslagvoorzieningen aanbiedt aan klanten. De bezorgkosten en de gemiddelde prijs van goederen zijn aanzienlijk hoger dan de bezorgkosten en de gemiddelde prijs van brieven en pakketten. ( 138 ) De kosten van de uitgebreide infrastructuur die nodig is om de universeledienstverplichting te vervullen, komen immers gedeeltelijk voor rekening van de niet onder die verplichting vallende diensten. ( 139 ) Mededeling van de Commissie C(2003) 4582 van 1 december 2003 over geheimhouding bij beschikkingen inzake staatssteun ( PB C 297 van 9.12.2003, blz. 6 ). ( 140 ) Punt 10 van de mededeling over geheimhouding. ( 141 ) Punt 13 van de mededeling over geheimhouding. ( 142 ) Zie bijvoorbeeld het besluit van de Commissie van 19 februari 2018 betreffende steunmaatregelen SA.45281 (2017/N) en SA.44859 (2016/FC) — Tsjechië — Door de overheid aan Tsjechische Post toegekende compensatie voor de verrichting van de universele postdienst in de periode 2013-2017, overweging 126 (tabellen 23 tot en met 27), beschikbaar op: https://ec.europa.eu/competition/elojade/isef/case_details.cfm?proc_code=3_SA_45281 ( 143 ) De inhoud daarvan wordt onder meer toegelicht in overweging 20 van het besluit van 2018. ( 144 ) Het door de belanghebbenden verstrekte bewijsmateriaal ondersteunt in wezen het punt dat de alomtegenwoordigheid in het contrafeitelijke scenario zal worden gehandhaafd. Ten eerste staat op blz. 6 van het jaar- en duurzaamheidsverslag 2017 dat de voordelen in verband met de dekking van alle huishoudens een troef is op de e-handelsmarkt en dat die dekking derhalve een voordeel is voor het hele Scandinavische netwerk (en niet alleen voor Denemarken en Zweden). Het Scandinavische netwerk wordt in het feitelijke en het contrafeitelijke scenario in stand gehouden. Ten tweede wordt in de studie van WIK Consult inderdaad opgemerkt dat postgebruikers nog steeds een alomtegenwoordige postdienst wensen, maar meteen daarna op blz. 134 blijkt dat de alomtegenwoordigheid voortvloeit uit de toegenomen e-handel. ( 145 ) Punt 155. ( 146 ) Grafiek opgesteld door de Commissie op basis van informatie die is ontleend aan www.imageanalyser.dk en die is verstrekt door Denemarken. ( 147 ) Alleen al hierom is het argument van de belanghebbenden dat Post Danmark het uitsluitende recht heeft om het woord “Danmark” te gebruiken, onjuist. Post Danmark is enkel verplicht het woord “Danmark” af te drukken op postzegels, maar heeft geen uitsluitend recht om het te gebruiken. ( 148 ) Post Danmark biedt de volgende niet onder de universeledienstverplichting vallende diensten aan, die in het contrafeitelijke scenario stuk voor stuk worden gehandhaafd: buiten de universeledienstverplichting vallende brieven (snelle brievenpost, traceerbare brieven binnen Denemarken, aangetekende brieven met ontvangstbewijs), buiten de universeledienstverplichting vallende pakketten (BtB-pakketten, DPD-pakketten, pakketten van meer dan 20 kg), aanvullende diensten zoals bezorging in postbussen, ophalen en vervroegde bezorging van bulkpost, adresvalidatie en de verwerking van retourbrieven, en andere postdiensten zoals de interne postdienst (verwerking van inkomende en interne post/pakketten van een bedrijf), veiligheidsscans van post en frankering van bedrijfspost. ( 149 ) “ Dans certains pays, les prestataires de service universel bénéficient de droits spéciaux pour le parking et/ou le stationnement. Au Royaume-Uni par exemple […] ”. ( 150 ) Artikel 13, lid 1, van de postwet. ( 151 ) Artikel 13, lid 2, van de postwet. ( 152 ) Ontleend aan https://ec.europa.eu/info/funding-tenders/procedures-guidelines-tenders/information-contractors-and-beneficiaries/exchange-rate-inforeuro_nl ( 153 ) Zie in dit verband ook overweging 284, punt 5, waarin wordt uitgelegd dat Post Danmark deze kwaliteitsmetingen zou optimaliseren wanneer zij niet belast zou zijn met de universeledienstverplichting. ( 154 ) Overweging 225 van dit besluit en overweging 70 van het inleidingsbesluit. ( 155 ) Zie overweging 28 van het besluit van 2018. ( 156 ) Punt 40 van de DAEB-kaderregeling. ( 157 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240, punten 164 en 165. ( 158 ) Zie voetnoot 15. ( 159 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240, punten 170 en 172. ( 160 ) Verordening (EU) 2015/1589 van de Raad van 13 juli 2015 tot vaststelling van nadere bepalingen voor de toepassing van artikel 108 van het Verdrag betreffende de werking van de Europese Unie ( PB L 248 van 24.9.2015, blz. 9 ). ( 161 ) Arrest van het Gerecht van 5 mei 2021, ITD, Brancheorganisation for den danske vejgodstransport A/S en Danske Fragtmænd A/S/Commissie, T-561/18, ECLI:EU:T:2021:240, punt 176. ELI: http://data.europa.eu/eli/dec/2023/2388/oj ISSN 1977-0758 (electronic edition)",
  "source": "EUR LEX"
}