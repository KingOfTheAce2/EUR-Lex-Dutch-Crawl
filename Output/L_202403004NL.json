{
  "url": "http://www.w3.org/1999/xhtml\"><!--",
  "content": "L_202403004NL.000101.fmx.xml Publicatieblad van de Europese Unie NL L-serie 2024/3004 3.12.2024 BESLUIT (GBVB) 2024/3004 VAN DE RAAD van 2 december 2024 tot wijziging van Besluit (GBVB) 2020/1999 betreffende beperkende maatregelen tegen ernstige schendingen van de mensenrechten DE RAAD VAN DE EUROPESE UNIE, Gezien het Verdrag betreffende de Europese Unie, en met name artikel 29, Gezien het voorstel van de hoge vertegenwoordiger van de Unie voor buitenlandse zaken en veiligheidsbeleid, Overwegende hetgeen volgt: (1) Op 7 december 2020 heeft de Raad Besluit (GBVB) 2020/1999 ( 1 ) vastgesteld. (2) Op basis van een evaluatie van de bijlage bij Besluit (GBVB) 2020/1999 moeten de in de artikelen 2 en 3 van dat besluit opgenomen maatregelen ten aanzien van de in die bijlage vermelde natuurlijke personen en rechtspersonen, entiteiten en lichamen, met uitzondering van één overleden persoon, worden verlengd tot en met 8 december 2025. De vermeldingen betreffende 31 natuurlijke personen en 9 entiteiten in die bijlage moeten worden bijgewerkt. (3) Besluit (GBVB) 2020/1999 moet derhalve dienovereenkomstig worden gewijzigd, HEEFT HET VOLGENDE BESLUIT VASTGESTELD: Artikel 1 Besluit (GBVB) 2020/1999 wordt als volgt gewijzigd: 1) In artikel 10 wordt lid 1 vervangen door: “1.   Dit besluit is van toepassing tot en met 8 december 2026 en wordt voortdurend geëvalueerd. De in de artikelen 2 en 3 genoemde maatregelen zijn tot en met 8 december 2025 van toepassing ten aanzien van de in de bijlage vermelde natuurlijke personen of rechtspersonen, entiteiten en lichamen.”. 2) De bijlage wordt gewijzigd overeenkomstig de bijlage bij dit besluit. Artikel 2 Dit besluit treedt in werking op de dag na die van de bekendmaking ervan in het Publicatieblad van de Europese Unie . Gedaan te Brussel, 2 december 2024. Voor de Raad De voorzitter NAGY M. ( 1 ) Besluit (GBVB) 2020/1999 van de Raad van 7 december 2020 betreffende beperkende maatregelen tegen ernstige schendingen van de mensenrechten ( PB L 410 I van 7.12.2020, blz. 13 ). BIJLAGE De bijlage bij Besluit (GBVB) 2020/1999 wordt als volgt gewijzigd: 1) In afdeling A “Natuurlijke personen” wordt vermelding 16 geschrapt. 2) In afdeling A “Natuurlijke personen” worden de vermeldingen voor de volgende 31 natuurlijke personen vervangen door het volgende: Namen (Transliteratie naar Latijns schrift) Namen Identificatiegegevens Motivering voor plaatsing op de lijst Datum van plaatsing op de lijst “1. Alexander (Alexandr) Petrovich KALASHNIKOV Aлександр Петрович КАЛАШНИКОВ (Russische spelling) Functie(s): voormalig directeur van de Russische Federale Penitentiaire Dienst (FSIN) Geboortedatum: 27.1.1964 Geboorteplaats: Tatarsk, regio/oblast Novosibirsk, Russische Socialistische Federatieve Sovjetrepubliek (nu de Russische Federatie) Nationaliteit: Russisch Geslacht: mannelijk ID-nummer: 771670606787 Alexander Kalashnikov was directeur van de Russische Federale Penitentiaire Dienst (FSIN) van 8 oktober 2019 tot en met 25 november 2021. In die functie hield hij toezicht op alle werkzaamheden van de FSIN. In zijn hoedanigheid van directeur van de FSIN was hij verantwoordelijk voor ernstige schendingen van de mensenrechten in Rusland, waaronder willekeurige arrestaties en detenties. Terwijl Alexei Navalny aan het herstellen was in Duitsland (september 2020-januari 2021) na zijn vergiftiging met een neurotoxisch middel van de novitsjokgroep, eiste de FSIN op 28 december 2020 dat hij onmiddellijk voor een reclasseringsambtenaar zou verschijnen of anders een gevangenisstraf zou moeten ondergaan wegens het schenden van een voorwaardelijke straf in het kader van een veroordeling wegens fraude. Het Europees Hof voor de Rechten van de Mens heeft in 2018 geoordeeld dat die veroordeling wegens fraude willekeurig en oneerlijk was. Op 17 januari 2021 hebben ambtenaren van de FSIN, op bevel van Alexander Kalashnikov, Alexei Navalny bij zijn aankomst op de luchthaven van Moskou in hechtenis genomen. De arrestatie van Alexei Navalny is gebaseerd op een beslissing van de rechtbank van Chimki, die uitspraak deed op verzoek van de FSIN. Eind december 2020 had de FSIN reeds gevraagd dat een rechtbank de voorwaardelijke straf van Alexei Navalny zou omzetten in een gevangenisstraf. Op 17 februari 2021 gelastte het Europees Hof voor de Rechten van de Mens de regering van de Russische Federatie om Alexei Navalny vrij te laten. 2.3.2021 2. Alexander (Alexandr) Ivanovich BASTRYKIN Алексaндр Ивaнович БАСТРЫКИН Functie(s): voorzitter van de onderzoekscommissie van de Russische federatie Geboortedatum: 27.8.1953 Geboorteplaats: Pskov, Russische Socialistische Federatieve Sovjetrepubliek (nu de Russische Federatie) Nationaliteit: Russisch Geslacht: mannelijk ID-nummer: 782618375392 Alexander Bastrykin is sinds januari 2011 voorzitter van de onderzoekscommissie van de Russische Federatie (de “onderzoekscommissie”) (en waarnemend voorzitter van oktober tot en met december 2010). In die functie houdt hij toezicht op alle werkzaamheden van de onderzoekscommissie. Officieel wordt de onderzoekscommissie voorgezeten door de Russische president. In zijn hoedanigheid van voorzitter van de onderzoekscommissie is Alexander Bastrykin verantwoordelijk voor ernstige schendingen van de mensenrechten in Rusland, waaronder willekeurige arrestaties en detenties. Alexander Bastrykin is verantwoordelijk voor de wijdverspreide en systematische repressieve campagnes van de onderzoekscommissie tegen de Russische oppositie, met name haar leden, tegen wie onderzoeken worden gevoerd. Op 29 december 2020 opende de onderzoekscommissie een onderzoek tegen oppositieleider Alexei Navalny en beschuldigde zij hem van grootschalige fraude. Alexei Navalny en anderen publiceerden artikelen over het Tsjechische vastgoedbedrijf LAW Bohemia, waarvan Alexander Bastrykin in de jaren 2000 eigenaar was. In 2022 beschuldigde de onderzoekscommissie, waarvan Alexander Bastrykin nog steeds voorzitter is, 92 Oekraïense soldaten van misdrijven tegen de menselijkheid tijdens de Ruslands aanvalsoorlog tegen Oekraïne. 2.3.2021 4. Viktor Vasilievich (Vasilyevich) ZOLOTOV Виктор Васильевич ЗОЛОТОВ Functie(s): directeur van de federale dienst van de troepen van de Nationale Garde van de Russische Federatie (Rosgvardia) Geboortedatum: 27.1.1954 Geboorteplaats: Sasovo, Russische Socialistische Federatieve Sovjetrepubliek (nu de Russische Federatie) Nationaliteit: Russisch Geslacht: mannelijk ID-nummer: 770600283509 Viktor Zolotov is sinds 5 april 2016 directeur van de federale dienst van de troepen van de Nationale Garde van de Russische Federatie (Rosgvardia) en, bijgevolg, opperbevelhebber van de troepen van de Nationale Garde van de Russische Federatie en bevelhebber van OMON — de in Rosgvardia geïntegreerde mobiele eenheid voor bijzondere doelen. In die functie houdt hij toezicht op alle werkzaamheden van de troepen van Rosgvardia en OMON. In zijn hoedanigheid van directeur van Rosgvardia is hij verantwoordelijk voor ernstige schendingen van de mensenrechten in Rusland, waaronder willekeurige arrestaties en detenties en systematische en wijdverspreide schendingen van de vrijheid van vreedzame vergadering en vereniging, met name door protesten en demonstraties met geweld neer te slaan. Rosgvardia werd ingezet om de pro-Navalny-protesten van 23 januari en 21 april 2021 de kop in te drukken, waarbij volgens meldingen vele agenten van OMON en de Nationale Garde wreed en gewelddadig optraden tegen de demonstranten. De veiligheidstroepen vielen tientallen journalisten aan, onder wie Kristina Safronova, correspondent van Meduza, die geslagen werd door een agent van OMON, en Yelizaveta Kirpanova, journalist van de Novaya Gazeta, die tot bloedens toe met een wapenstok op het hoofd werd geslagen. Tijdens de protesten van 23 januari 2021 namen de veiligheidstroepen meer dan driehonderd minderjarigen in hechtenis. 2.3.2021 6. WANG Junzheng (Chinese spelling) Functie(s): Lid van het 20e Centraal Comité van de Chinese Communistische Partij (CCP) (december 2022-december 2026); afgevaardigde van het 14e Nationaal Volkscongres (National People’s Congress — NPC) (februari 2023-februari 2027); partijsecretaris van de Chinese Communistische Partij (CCP) in de Autonome Regio Tibet (Tibet Autonomous Region — TAR); directeur van het Comité buitenlandse zaken van de Autonome Regio Tibet (TAR) (sinds mei 2024); voormalig partijsecretaris van het Xinjiang Production and Construction Corps (XPCC) en vicesecretaris van het Partijcomité van de Oeigoerse Autonome Regio Xinjiang in China; politiek commissaris van het XPCC en CEO van de China Xinjian Group Geboortedatum: mei 1963 Geboorteplaats: Linyi, Shandong (China) Nationaliteit: Chinees Geslacht: mannelijk Partijsecretaris van de Chinese Communistische Partij (CCP) in de Autonome Regio Tibet (Tibet Autonomous Region — TAR) sinds oktober 2021. Lid van het 20e Centraal Comité van de CCP (december 2022-december 2026). Afgevaardigde van het 14e NPC (februari 2023-februari 2027). Voormalig partijsecretaris van het Xinjiang Production and Construction Corps (XPCC) en vicesecretaris van het Partijcomité van de Oeigoerse Autonome Regio Xinjiang (Xinjiang Uyghur Autonomous Region — XUAR) in China van april 2020 tot en met oktober 2021, alsook politiek commissaris van het XPCC van mei 2020 tot en met oktober 2021. Voormalig secretaris van het Comité politieke en juridische zaken van de XUAR van februari 2019 tot en met september 2020. Wang Junzheng bekleedde ook andere hoge ambten in het XPCC. Het XPCC, dat in handen is van de staat, is een economische en paramilitaire organisatie in de XUAR die bestuurlijk gezag uitoefent en economische activiteiten beheert in Xinjiang. Als partijsecretaris en politiek commissaris van het XPCC was Wang Junzheng betrokken bij het toezicht op elke vorm van beleid die het XPCC ten uitvoer legt. In die functie was hij verantwoordelijk voor ernstige schendingen van de mensenrechten in China, met name de willekeurige opsluiting en onterende behandeling op grote schaal van Oeigoeren en mensen die tot andere etnische moslimminderheden behoren, alsook voor de systematische schending van hun vrijheid van godsdienst en levensovertuiging, onder meer via de uitvoering door het XPCC van een grootschalig bewakings-, detentie- en indoctrinatieprogramma ten aanzien van Oeigoeren en mensen die tot andere etnische moslimminderheden behoren. Voorts was hij verantwoordelijk voor feit dat het XPCC Oeigoeren en mensen die tot andere etnische moslimminderheden behoren, systematisch inzet als dwangarbeiders, met name op katoenplantages. Als vicesecretaris van het Partijcomité van de XUAR was Wang Junzheng betrokken bij het toezicht op elke vorm van veiligheidsbeleid die in Xinjiang ten uitvoer wordt gelegd, inclusief het bovengenoemde programma ten aanzien van Oeigoeren en mensen die tot andere etnische moslimminderheden behoren. Als secretaris van het Comité politieke en juridische zaken van de XUAR van februari 2019 tot en met september 2020 was Wang Junzheng verantwoordelijk voor de interne veiligheid en de rechtshandhaving in de XUAR. In die hoedanigheid speelde hij een cruciale politieke rol in het toezicht op en de uitvoering van bovengenoemd programma. 22.3.2021 7. WANG Mingshan (Chinese spelling) Functie(s): afgevaardigde van het 14e Nationaal Volkscongres (National People’s Congress — NPC) (februari 2023-februari 2027); adjunct-directeur van het Permanent Comité van het Partijcomité van de Oeigoerse Autonome Regio Xinjiang (XUAR) Geboortedatum: januari 1964 Geboorteplaats: Wuwei, Gansu (China) Nationaliteit: Chinees Geslacht: mannelijk Adjunct-directeur (sinds februari 2024) en voormalig lid van het Permanent Comité van het Partijcomité van de Oeigoerse Autonome Regio Xinjiang (XUAR). Afgevaardigde van het 14e NPC (februari 2023-februari 2027). Voormalig directeur en vicepartijsecretaris van het Bureau voor openbare veiligheid van Xinjiang (Xinjiang Public Security Bureau — XPSB) tussen 2017 en januari 2021. Als adjunct-directeur en voormalig secretaris van het Comité politieke en juridische zaken van de XUAR (september 2020-februari 2024) is Wang Mingshan verantwoordelijk voor de interne veiligheid en de rechtshandhaving in de XUAR. In die hoedanigheid speelt hij een cruciale politieke rol in het toezicht op een grootschalig bewakings-, detentie- en indoctrinatieprogramma ten aanzien van Oeigoeren en mensen die tot andere etnische moslimminderheden behoren. Als voormalig directeur en vicepartijsecretaris van het XPSB (2017 tot en met januari 2021) bekleedde hij een belangrijke functie in het veiligheidsapparaat van Xinjiang en was hij rechtstreeks verantwoordelijk voor de uitvoering van bovengenoemd programma. Zo rolde het XPSB het “geïntegreerd platform voor gezamenlijke operaties” uit, een omvangrijk dataprogramma dat gebruikt wordt om miljoenen Oeigoeren in de regio Xinjiang te traceren en “potentieel gevaarlijk” geachte personen naar detentiekampen te sturen. In zijn huidige functie en vorige functies is Wang Mingshan verantwoordelijk voor ernstige schendingen van de mensenrechten in China, met name de willekeurige opsluiting en onterende behandeling op grote schaal van Oeigoeren en mensen die tot andere etnische moslimminderheden behoren, alsook voor de systematische schending van hun vrijheid van godsdienst en levensovertuiging. 22.3.2021 8. CHEN Mingguo (Chinese spelling) Functie(s): secretaris van het Comité politieke en juridische zaken van de Oeigoerse Autonome Regio Xinjiang (XUAR); lid van het Permanent Comité van de CCP van de XUAR. Geboortedatum: oktober 1966 Geboorteplaats: Yilong, Sichuan (China) Nationaliteit: Chinees Geslacht: mannelijk Secretaris van het Comité politieke en juridische zaken van de Oeigoerse Autonome Regio Xinjiang (XUAR) en lid van het Permanent Comité van de CCP van de XUAR sinds februari 2024. Voormalig directeur van het Bureau voor openbare veiligheid van Xinjiang (XPSB) sinds januari 2021 en vicevoorzitter van de Volksregering van de Oeigoerse Autonome Regio Xinjiang (Xinjiang Uyghur Autonomous Region — XUAR). Als secretaris van het Comité politieke en juridische zaken van de Oeigoerse Autonome Regio Xinjiang (XUAR), lid van het Permanent Comité van de CCP van de XUAR en voormalig directeur van de XPSB, bekleedt Chen Mingguo een belangrijke functie in het veiligheidsapparaat van Xinjiang en is hij rechtstreeks betrokken bij de uitvoering van een grootschalig bewakings-, detentie- en indoctrinatieprogramma ten aanzien van Oeigoeren en mensen die tot andere etnische moslimminderheden behoren. Zo rolde het XPSB het “geïntegreerd platform voor gezamenlijke operaties” uit, een omvangrijk dataprogramma dat gebruikt wordt om miljoenen Oeigoeren in de regio Xinjiang te traceren en “potentieel gevaarlijk” geachte personen naar detentiekampen te sturen. Chen Mingguo is dan ook verantwoordelijk voor ernstige schendingen van de mensenrechten in China, met name de willekeurige opsluiting en onterende behandeling van Oeigoeren en mensen die tot andere etnische moslimminderheden behoren, alsook voor de systematische schending van hun vrijheid van godsdienst en levensovertuiging. 22.3.2021 13. Aiub Vakhaevich KATAEV (alias Ayubkhan Vakhaevich KATAEV) Аюб Вахаевич КАТАЕВ (alias Аюбхан Вахаевич КАТАЕВ) (Russische spelling) Functie(s): voormalig hoofd van het Ministerie van Binnenlandse Zaken van de Russische Federatie in de stad Argun in de Tsjetsjeense Republiek Geboortedatum: 1.12.1983 Geboorteplaats: Ilyinsky, Tsjetsjenië Nationaliteit: Russisch ID-nummer: 200505588830, 014112081090 Geslacht: mannelijk Tot en met 2018 hoofd van het Ministerie van Binnenlandse Zaken van de Russische Federatie in de stad Argun in de Tsjetsjeense Republiek. In zijn hoedanigheid als hoofd van het Ministerie van Binnenlandse Zaken van de Russische Federatie in Argun zag Aiub Kataev toe op de activiteiten van de plaatselijke staatsveiligheidsdiensten en politiediensten. In zijn functie hield hij persoonlijk toezicht op wijdverbreide en systematische vervolgingen in Tsjetsjenië, die in 2017 begonnen. De repressie is gericht tegen lesbiennes, homoseksuelen, biseksuelen, transgenders en interseksuelen (lhbti’s), mensen van wie wordt aangenomen dat zij tot lhbti-groepen behoren en andere personen die ervan worden verdacht tegenstander van het hoofd van de Tsjetsjeense Republiek, Ramzan Kadyrov, te zijn. Aiub Kataev en troepen die vroeger onder zijn bevel stonden zijn verantwoordelijk voor ernstige schendingen van de mensenrechten in Rusland, met name foltering en andere wrede, onmenselijke of onterende behandelingen, alsook willekeurige arrestaties en opsluitingen en buitengerechtelijke of willekeurige executies en dodingen. Volgens vele getuigen hield Aiub Kataev persoonlijk toezicht op de foltering van gedetineerden en nam hij eraan deel. 22.3.2021 20. Aleksandr Grigorievitch MALOLETKO Александр Григорьевич МАЛОЛЕТКО (Russische spelling) Aleksandr Maloletko was een naaste medewerker van Yevgeny Prigozhin. Zijn optreden als “verdediger van het Moederland” en als hoofd van de “Liga voor de behartiging van de belangen van de veteranen” werd door Yevgeny Prigozhin publiekelijk toegejuicht. Hij werkt als instructeur voor de Wagnergroep in de Centraal-Afrikaanse Republiek (CAR). Hij heeft banden met de Wagnergroep, die op de lijst staat wegens ernstige schendingen van de mensenrechten in verscheidene landen, waaronder CAR, en hij is verantwoordelijk voor het ondersteunen van de acties van de Wagnergroep. 25.2.2023 22. Dimitri SYTII ook bekend als Dimitri SYTYI Дмитрий СЫТИЙ (Russische spelling) Functie(s): directeur van het “Russische Huis” in Bangui Geboortedatum: 23.3.1989 Geboorteplaats: Minsk (Belarus) Nationaliteit: Russisch Paspoortnummer: 550246878 Geslacht: mannelijk Adres: NA-SYTAIA/A1-TANKISTAZ KHRUSTITSKOGO 62 APT25/ZP-198217/CI St Petersburg, Russian Federation (Sint-Petersburg, Russische Federatie) Dimitri Sytii bekleedt een leidende rol binnen de Wagnergroep in de Centraal-Afrikaanse Republiek (CAR) en had nauwe banden met Yevgeny Prigozhin. Hij is belast met de uitvoering van de activiteiten en het beïnvloedingsbeleid van de Wagnergroep in de CAR. Hij staat aan het hoofd van de lokale afdeling van het Russische Huis, de culturele tak van het Russische Ministerie van Buitenlandse Zaken. De Wagnergroep staat op de lijst wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder de CAR. Gezien zijn invloedrijke positie in de CAR en zijn leidende rol in de Wagnergroep is hij verantwoordelijk voor ernstige mensenrechtenschendingen door de Wagnergroep in de CAR. 25.2.2023 23. Mikhail Sergeyevich POTEPKIN Михаил Сергеевич ПОТЕПКИН (Russische spelling) Functie(s): directeur van Meroe Gold Geboortedatum: 19.9.1981 of 29.9.1981 Nationaliteit: Russisch Geslacht: mannelijk Paspoortnummer: 651697952 (Russisch paspoort) Adres: Sudan Geassocieerde bedrijven: Megaline; Concord; IT-Debugger Mikhail Potepkin is directeur van Meroe Gold, een dekmantelentiteit voor de activiteiten van de Wagnergroep in Sudan, en is betrokken bij M-Invest, het moederbedrijf van Meroe. Hij heeft een leidende rol binnen de Wagnergroep in Sudan, en hij had nauwe banden met Yevgeny Prigozhin. Door haar banden met het Sudanese leger verzekerde de Wagnergroep zich van de exploitatie en uitvoer van Sudanees goud naar Rusland. Potepkin heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder Sudan. Door zijn activiteiten steunt hij ook dergelijke schendingen die in Sudan worden gepleegd. 25.2.2023 25. Vitalii Viktorovitch PERFILEV Виталий Викторович ПЕРФИЛЬЕВ (Russische spelling) Geboortedatum: 11.9.1983 Geboorteplaats: Novosibirsk USSR (nu Russische Federatie) Nationaliteit: Russisch Adres: Bangui (Centraal-Afrikaanse Republiek) Geslacht: mannelijk Paspoortnummer: NR 75 2987491 Datum van afgifte: 30.3.2016 Vervaldatum: 30.3.2026 Vitalii Perfilev was tot november 2023 de veiligheidsadviseur van de president van de Centraal-Afrikaanse Republiek (CAR), en is een sleutelfiguur binnen de Wagnergroep in de CAR. De Wagnergroep staat op de lijst wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder de CAR. Gezien zijn eerdere invloedrijke positie in de CAR tijdens de periode waarin de mensenrechtenschendingen zijn begaan, en zijn leidende rol binnen de Wagnergroep is Vitalii Perfilev verantwoordelijk voor ernstige mensenrechtenschendingen door de Wagnergroep in de CAR. 25.2.2023 26. Andrei Sergeevich MANDEL Андрей Сергеевич МАНДЕЛЬ (Russische spelling) Geboortedatum: 2.3.1990 Geboorteplaats: Duitsland Geslacht: mannelijk Paspoortnummer: 753615660 Andrei Mandel is het hoofd van M-Invest, een dekmantelentiteit voor de activiteiten van de Wagnergroep in Sudan, en is betrokken bij haar dochteronderneming Meroe Gold. Hij heeft een leidende rol binnen de Wagnergroep in Sudan, en had nauwe banden met Yevgeny Prigozhin. Door haar nauwe banden met het Sudanese leger verzekerde de Wagnergroep zich van de exploitatie en uitvoer van Sudanees goud naar Rusland. Andrei Mandel heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder Sudan. Door zijn activiteiten steunt Andrei Mandel ook dergelijke schendingen die in Sudan worden gepleegd. 25.2.2023 27. Neda Mohammad NADEEM (spelling in het Pasjtoe) Functie(s): waarnemend minister van Hoger Onderwijs van de Taliban Nationaliteit: Afghaans Geboortedatum: 1977 Geboorteplaats: Kandahar, Afghanistan Geslacht: mannelijk Neda Mohammed Nadeem is sinds 22 oktober 2022 waarnemend minister voor Hoger Onderwijs van de Taliban. Sinds hij in zijn functie is aangetreden, hebben de Taliban decreten uitgevaardigd waarbij vrouwen in het hele land worden uitgesloten van hoger onderwijs. Die decreten ontnemen vrouwen het recht op onderwijs en hun gelijke toegang tot onderwijs, in strijd met het beginsel van gelijke behandeling van mannen en vrouwen. In zijn hoedanigheid van waarnemend minister voor Hoger Onderwijs van de Taliban is Neda Mohammed Nadeem bijgevolg verantwoordelijk voor ernstige schendingen van de mensenrechten in Afghanistan, met name de wijdverbreide schending van het recht van vrouwen op onderwijs en het recht op gelijke behandeling van mannen en vrouwen op het gebied van onderwijs. 7.3.2023 29. Alexander Georgievich FEDORINOV Александр Георгиевич ФЕДОРИНОВ (Russische spelling) Functie(s): bevelvoerend officier van het politiebureau van Moskou Rang: luitenant-kolonel Geboortedatum: 31.5.1980 Geboorteplaats: Mitsjoerinsk, Tambov, Russische Federatie Nationaliteit: Russisch Geslacht: mannelijk Luitenant-kolonel Alexander Fedorinov is een bevelvoerend officier van het politiebureau van Moskou. In zijn hoedanigheid van waarnemend hoofd van het politiebureau heeft hij in maart 2022 opdracht gegeven tot de willekeurige arrestatie en opsluiting en de daaropvolgende foltering van vrouwelijke antioorlogsdemonstranten. Alexander Fedorinov is bijgevolg verantwoordelijk voor ernstige schendingen van de mensenrechten in Rusland, met name foltering en andere wrede, onmenselijke of onterende behandeling of bestraffing, willekeurige arrestaties en opsluitingen, en systematisch seksueel en gendergerelateerd geweld. 7.3.2023 33. Gatluak Nyang HOTH Nationaliteit: Zuid-Sudanees Geslacht: mannelijk Gatluak Nyang Hoth was van februari 2021 tot en met juni 2024 de districtscommissaris voor het district Mayiandit (deelstaat Unity, Zuid-Sudan). In deze functie heeft hij aan de regering gelieerde milities het bevel gegeven om aanvallen uit te voeren in het zuiden van de deelstaat Unity tussen februari en mei 2022. Tijdens deze periode hebben troepen onder zijn bevel wijdverbreid en systematisch gebruikgemaakt van seksueel geweld als oorlogstactiek, en werd het geïnstrumentaliseerd als beloning en recht voor mannen die aan het conflict deelnamen. In zijn hoedanigheid van districtscommissaris is Gatluak Nyang Hoth bijgevolg verantwoordelijk voor ernstige schendingen van de mensenrechten in Zuid-Sudan, waaronder systematisch en wijdverbreid seksueel en gendergerelateerd geweld. 7.3.2023 35. Toe UI (alias Toe YI) Functie(s): viceminister van Binnenlandse Zaken Rang: generaal-majoor Geboortedatum: 1966 Nationaliteit: Myanmar/Birma Geslacht: mannelijk Generaal-majoor Toe Ui werd op 3 februari 2023 benoemd tot viceminister van Binnenlandse Zaken. Hij is de voormalige plaatsvervangend bevelhebber van het bureau van het hoofd van de militaire veiligheid (Office of the Chief of Military Security Affairs — OCMSA). Het OCMSA is verantwoordelijk voor het beheer van detentie- en verhoorcentra in Myanmar/Birma en is tevens belast met het verzamelen van inlichtingen. Het personeel van het OCMSA gebruikt onder het gezag van Ui gedwongen ontkleding, verkrachting, elektrische stroomstoten, het verbranden van genitaliën en buitensporig geweld tijdens de willekeurige opsluiting en ondervraging van mannen, vrouwen en leden van de lhbtiq+-gemeenschap. In zijn hoedanigheid van plaatsvervangend bevelhebber van het OCMSA, is generaal-majoor Toe Ui verantwoordelijk voor ernstige schendingen van de mensenrechten in Myanmar/Birma, waaronder willekeurige opsluiting en foltering, alsook systematisch en wijdverbreid seksueel en gendergerelateerd geweld. 7.3.2023 37. Andrei Andreevich ZADACHIN Андрей Андреевич ЗАДАЧИН (Russische spelling) Functie(s): onderzoeker van de belangrijkste onderzoekseenheid van de onderzoekscommissie van de Russische Federatie; majoor Geboortedatum: 22.8.1990 Geboorteplaats: Moskou, Russische Federatie Nationaliteit: Russisch Geslacht: mannelijk Individueel fiscaal nummer: 771577190559 Fiscaal registratienummer: YBLWST14JJ39 In zijn functie van onderzoeker van de belangrijkste onderzoekseenheid van de onderzoekscommissie van de Russische Federatie heeft Andrei Zadachin een politiek gemotiveerde strafrechtelijke aanklacht tegen Vladimir Kara-Murza uitgevaardigd. Andrei Zadachin heeft ook de rechter verzocht Vladimir Kara-Murza in hechtenis te nemen en heeft een getuigenis à charge afgelegd in de rechtbank. Vladimir Kara-Murza is een vooraanstaand activist van de oppositie in Rusland. Vanaf 2022 zijn er op basis van valse beschuldigingen politiek gemotiveerde rechtszaken tegen hem aangespannen, nadat hij het Kremlin ervan had beschuldigd oorlogsmisdrijven te plegen in Oekraïne en hij de Russische agressie publiekelijk had veroordeeld. In april 2023 werd hij veroordeeld tot een straf van 25 jaar in een hoogbeveiligde gevangenis/werkkamp. De rechtszaken tegen hem richtten zich tegen zijn activisme en waren een schijnproces in Rusland om kritische stemmen tegen het heersende regime die zich openlijk verzetten tegen de aanvalsoorlog tegen Oekraïne, te smoren. Het Russische regime gebruikt de rechterlijke macht van het land als een wijdverbreid instrument bij talrijke ernstige schendingen van de mensenrechten. Het rechtsstelsel is niet onafhankelijk en wordt gebruikt om de mensenrechten van tegenstanders van het heersende regime op systematische en ernstige wijze te schenden, onder meer hun vrijheid van mening en meningsuiting. Andrei Zadachin is derhalve verantwoordelijk voor ernstige schendingen van de mensenrechten in Rusland, waaronder schendingen van de vrijheid van mening en meningsuiting. 5.6.2023 40. Diana Igorevna MISHCHENKO (meisjesnaam: GARIPOVA) Диана Игоревнa МИЩЕНКО (Russische spelling) Functie(s): rechter bij de rechtbank van het district Khamovniki in Moskou Geboortedatum: 12.5.1977 Geboorteplaats: Moskou, Russische Federatie Nationaliteit: Russisch Paspoortnummer: 4508731961 Geslacht: vrouwelijk Fiscaal registratienummer: K7VGTQKBDX68 Individueel fiscaal nummer: 771805281790 In haar functie als rechter bij de rechtbank van het district Khamovniki in Moskou is Diana Mishchenko betrokken bij de politiek gemotiveerde rechtszaak tegen Vladimir Kara-Murza. Zij heeft een vonnis uitgesproken waarmee de administratieve detentie van Vladimir Kara-Murza voor vijftien dagen werd goedgekeurd. Vladimir Kara-Murza is een vooraanstaand activist van de oppositie in Rusland. Vanaf 2022 zijn er op basis van valse beschuldigingen politiek gemotiveerde rechtszaken tegen hem aangespannen, nadat hij het Kremlin ervan had beschuldigd oorlogsmisdrijven te plegen in Oekraïne en hij de Russische agressie publiekelijk had veroordeeld. In april 2023 werd hij veroordeeld tot een straf van 25 jaar in een hoogbeveiligde gevangenis/werkkamp. De rechtszaken tegen hem richtten zich tegen zijn activisme en waren een schijnproces in Rusland om kritische stemmen tegen het heersende regime die zich openlijk verzetten tegen de aanvalsoorlog tegen Oekraïne, te smoren. Het Russische regime gebruikt de rechterlijke macht van het land als een wijdverbreid instrument bij talrijke ernstige schendingen van de mensenrechten. Het rechtsstelsel is niet onafhankelijk en wordt gebruikt om de mensenrechten van tegenstanders van het heersende regime op systematische en ernstige wijze te schenden, onder meer hun vrijheid van mening en meningsuiting. Diana Mishchenko is derhalve verantwoordelijk voor ernstige schendingen van de mensenrechten in Rusland, waaronder schendingen van de vrijheid van mening en meningsuiting. 5.6.2023 43. Sergei Gennadievich PODOPRIGOROV Сергей Геннадьевич ПОДОПРИГОРОВ (Russische spelling) Functie: rechter bij de rechtbank van de stad Moskou Geboortedatum: 8.1.1974 Geboorteplaats: Moskou, Russische Federatie Nationaliteit: Russisch Geslacht: mannelijk Individueel fiscaal nummer: 772606428578 Adres Shmitovskiy Proyezd, 16c2, Moscow, Russia, 123100 (Moskou, Rusland) Apartment 52. (Шмитовский пр-д, 16с2, Москва, Россия, 123100. Квартира 52) In zijn functie als rechter bij de rechtbank van de stad Moskou is Sergei Podoprigorov betrokken bij de politiek gemotiveerde rechtszaak tegen Vladimir Kara-Murza. Hij zat het college van rechters van de rechtbank van de stad Moskou voor dat de activist van de oppositie Vladimir Kara-Murza op 17 april 2023 tot een straf van 25 jaar in een hoogbeveiligde gevangenis/werkkamp heeft veroordeeld. Vladimir Kara-Murza is een vooraanstaand activist van de oppositie in Rusland. Vanaf 2022 zijn er op basis van valse beschuldigingen politiek gemotiveerde rechtszaken tegen hem aangespannen, nadat hij het Kremlin ervan had beschuldigd oorlogsmisdrijven te plegen in Oekraïne en hij de Russische agressie publiekelijk had veroordeeld. In april 2023 werd hij veroordeeld tot een straf van 25 jaar in een hoogbeveiligde gevangenis/werkkamp. De rechtszaken tegen hem richtten zich tegen zijn activisme en waren een schijnproces in Rusland om kritische stemmen tegen het heersende regime die zich openlijk verzetten tegen de aanvalsoorlog tegen Oekraïne, te smoren. Het Russische regime gebruikt de rechterlijke macht van het land als een wijdverbreid instrument bij talrijke ernstige schendingen van de mensenrechten. Het rechtsstelsel is niet onafhankelijk en wordt gebruikt om de mensenrechten van tegenstanders van het heersende regime op systematische en ernstige wijze te schenden, onder meer hun vrijheid van mening en meningsuiting. Eerder deed Sergei Podoprigorov, als rechter bij de rechtbank van het district Tverskoi in Moskou, twee uitspraken in verband met Sergei Magnitsky, die corruptie en wangedrag door Russische regeringsfunctionarissen aan het licht had gebracht en later werd vervolgd en in een Russische gevangenis overleed. Sergei Podoprigorov is derhalve verantwoordelijk voor ernstige schendingen van de mensenrechten in Rusland, waaronder schendingen van de vrijheid van mening en meningsuiting. 5.6.2023 75. Wadim Konstantinowitsch KALININ Вадим Kонстантинович КАЛИНИН (Russische spelling) Functie(s): hoofd van strafkolonie IK-3 Geboortedatum: 7.3.1973 Geboorteplaats: Russische Federatie Nationaliteit: Russisch Geslacht: mannelijk Individueel fiscaal nummer: 663401241613 Wadim Kalinin is het hoofd van de strafkolonie IK-3. Volgens de organisatiestructuur van de strafkolonie IK-3 bekleedt hij officieel een belangrijke leidinggevende post binnen de Russische Federale Penitentiaire Dienst (FSIN) en in zijn bestuurlijke rol is hij rechtstreeks belast met uitvoeringsbesluiten en bijgevolg verantwoordelijk voor de algemene detentieomstandigheden in de strafkolonie IK-3. De strafkolonie IK-3, algemeen bekend als “Polar Wolf”, is waar de gevangen oppositieleider Alexei Navalny onder onbekende omstandigheden overleed. Tijdens de gevangenschap van Alexei Navalny in de strafkolonie IK-3 werd fysiek geweld, zoals foltering, gebruikt en werd hem in de winter warm water en passende kleding onthouden, alsook medische hulp en voedsel en water. Wadim Kalinin is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige opsluitingen, en de systematische schending van de vrijheid van mening en meningsuiting. 22.3.2024 86. Aleksandr Aleksandrovich MUKHANOV Александр Александрович МУХАНОВ (Russische spelling) Functie(s): directeur van IK-1 Geboortedatum: 7.12.1984 Geboorteplaats: Russische Federatie Nationaliteit: Russisch Geslacht: mannelijk Individueel fiscaal nummer: 332806323008 Aleksandr Mukhanov is de directeur van strafkolonie nr. 1 (IK-1) en was de directeur van strafkolonie nr. 2 (IK-2) tijdens de periode waarin Alexei Navalny daar werd vastgehouden, van maart 2021 tot en met juni 2022. IK-2 staat bekend om de slechte detentieomstandigheden. Alexei Navalny, die kort voordien was vergiftigd, kreeg in die kolonie geen toegang tot civiele artsen, hoewel zijn gezondheid in gevaar was. Als directeur van IK-1 is Aleksandr Aleksandrovich Mukhanov verantwoordelijk voor ernstige mensenrechtenschendingen in Rusland, met name foltering en andere wrede, onmenselijke of onterende behandeling of bestraffing, en de systematische schending van de vrijheid van mening en meningsuiting. 22.3.2024 87. Roman Alexandrovitch VIDYUKOV Роман Александрович ВИДЮКОВ (Russische spelling) Functie(s): plaatsvervangend hoofd van het hoofdonderzoeksdepartement bij de nationale onderzoekscommissie van de Russische Federatie Geboortedatum: 30.7.1980 Geboorteplaats: Russische Federatie Nationaliteit: Russisch Geslacht: mannelijk Roman Vidyukov is plaatsvervangend hoofd van het hoofdonderzoeksdepartement en voormalig onderzoeker bij de nationale onderzoekscommissie van de Russische Federatie. Tijdens de periode waarin Roman Vidyukov de functie van onderzoeker bij de nationale onderzoekscommissie bekleedde, leidde hij het onderzoek in een van de zaken waarbij Alexei Navalny in 2022 tot negen jaar gevangenisstraf werd veroordeeld. Roman Vidyukov was ook lid van het vooronderzoeksteam in de zaak waarbij de anticorruptiestichting van Alexei Navalny beschuldigd werd van witwassen. Verder leidde Roman Vidyukov het onderzoek tegen Lilia Chanysheva, die aan het hoofd stond van het hoofdkantoor van Alexei Navalny in Oefa, die werd veroordeeld voor de “oprichting van een extremistische beweging”. Lilia Chanysheva werd in 2023 veroordeeld tot zeven en een half jaar gevangenisstraf. Tijdens die rechtszaken zou Roman Vidyukov een getuige hebben bedreigd om hem te dwingen een voor het onderzoek gunstige verklaring af te leggen in de fraudezaak tegen Alexei Navalny. Roman Vidyukov is bijgevolg verantwoordelijk voor ernstige mensenrechtenschendingen in Rusland, waaronder willekeurige aanhoudingen of opsluitingen en de schending van de vrijheid van mening en meningsuiting, hetgeen aanleiding geeft tot ernstige bezorgdheid in het licht van de doelstellingen van het gemeenschappelijk buitenlands en veiligheidsbeleid als omschreven in artikel 21 VEU. 22.3.2024 88. Evgenia Sergeevna NIKOLAEVA Евгения Сергеевна НИКОЛАЕВА (Russische spelling) Functie(s): rechter bij de rechtbank van het district Basmanny in Moskou Geboortedatum: 9.7.1981 Geboorteplaats: Russische Federatie Nationaliteit: Russisch Geslacht: vrouwelijk Individueel fiscaal nummer: 771873894393 Evgenia Nikolaeva is sinds 2016 rechter bij de rechtbank van het district Basmanny in Moskou. Zij heeft verschillende vonnissen uitgevaardigd tegen politieke tegenstanders (onder wie Alexei Navalny, Ilia Yashin en Vladimir Kara-Murza) en zo meegewerkt aan de politieke repressie in Rusland. In oktober 2023 heeft zij Alexey Liptser en Igor Sergunin, de advocaten van Alexei Navalny, twee maanden in voorlopige hechtenis laten nemen. Zij heeft in het verleden herhaaldelijk politieke gevangenen het leven moeilijk gemaakt, zoals toen zij de detentietermijnen in het centrum voor voorlopige hechtenis heeft verlengd voor het voormalige hoofd van het hoofdkantoor van Alexei Navalny in Oefa, Lilia Chanysheva. Evgenia Nikolaeva heeft ook geweigerd in te gaan op klachten over de laksheid van de onderzoekscommissie van de Russische Federatie in verband met de vermeende vergiftiging van Alexei Navalny. In haar functie is Evgenia Nikolaeva bijgevolg verantwoordelijk voor ernstige mensenrechtenschendingen in Rusland, waaronder willekeurige aanhoudingen of opsluitingen en de schending van de vrijheid van mening en meningsuiting, hetgeen aanleiding geeft tot ernstige bezorgdheid in het licht van de doelstellingen van het gemeenschappelijk buitenlands en veiligheidsbeleid als omschreven in artikel 21 VEU. 22.3.2024 96. Sergey Anatolevich MOROZ Сергей Анатольевич МОРОЗ (Russische spelling) Functie(s): hoofd van de Federale Penitentiaire Dienst van de Russische Federatie voor Moskou Geboortedatum: 15.9.1968 Geboorteplaats: Berdjansk, Zaporizja, Oekraïense SSR (nu Oekraïne) Nationaliteit: Russisch Geslacht: mannelijk Individueel fiscaal nummer: 644918369538 Sergey Moroz is een Russische overheidsfunctionaris. Hij is het hoofd van de Federale Penitentiaire Dienst in Moskou. In die functie heeft hij oppositiepoliticus Alexei Navalny op de federale opsporingslijst geplaatst. Sergey Moroz wordt ervan verdacht gedetineerden bij hun aankomst in de gevangenis bloot te hebben gesteld aan extreme vernedering en geweld. Sergey Moroz is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige opsluitingen, en de systematische schending van de vrijheid van mening en meningsuiting. 22.3.2024 97. Elena Evgenievna MOROZOVA Елена Евгеньевна МОРОЗОВА (Russische spelling) Functie(s): rechter bij de rechtbank van de stad Chimki Geboortedatum: 2.12.1977 Nationaliteit: Russisch Geslacht: vrouwelijk Elena Morozova is een Russische rechter bij de rechtbank van de stad Chimki. In die functie heeft zij besloten oppositiepoliticus Alexei Navalny dertig dagen in hechtenis te nemen toen hij aankwam in Moskou na te zijn behandeld voor vergiftiging met novitsjok. Bij het door haar voorgezeten proces werden de normen voor een eerlijk proces geschonden, waaronder het recht om de inhoud van de tenlastelegging en de processtukken in te zien, om een advocaat te raadplegen, en op openbare toegang tot het proces. Elena Morozova is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige aanhoudingen en opsluitingen, en de systematische schending van de vrijheid van mening en meningsuiting. 22.3.2024 99. Mikhail Yurievich PTITSYN Михаил Юрьевич ПТИЦЫН (Russische spelling) Functie(s): voorzitter van de rechtbank van de stad Moskou Geboortedatum: 21.8.1963 Nationaliteit: Russisch Geslacht: mannelijk Mikhail Ptitsyn is voorzitter van de rechtbank van de stad Moskou. In die functie heeft hij positief geoordeeld over het voorstel van de Russische Federale Penitentiaire Dienst om de voorwaardelijke straf van oppositieleider Alexei Navalny om te zetten in een volwaardige straf. Als gevolg daarvan werd Alexei Navalny opgesloten in een strafkolonie en kon hij niet meer deelnemen aan het openbare leven in Rusland. Mikhail Ptitsyn is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige opsluitingen, en de systematische schending van de vrijheid van mening en meningsuiting. 22.3.2024 100. Sergey Alekseevich RYABTSEV Сергей Алексеевич РЯБЦЕВ (Russische spelling) Functie(s): rechter bij de rechtbank van het district Lefortovo in Moskou Geboortedatum: 4.9.1989 Nationaliteit: Russisch Geslacht: mannelijk Sergey Ryabtsev is een Russische rechter bij de rechtbank van het district Lefortovo in Moskou. In die functie heeft hij het onderzoek naar de vergiftiging van Alexei Navalny belemmerd door te weigeren in te gaan op de klacht over de laksheid van het onderzoeksdirectoraat van de federale veiligheidsdienst van de Russische Federatie (FSB). Bovendien spreekt hij voortdurend vonnissen uit die ingaan tegen de vrijheid van meningsuiting in Rusland. Sergey Ryabtsev is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige opsluitingen, en de systematische schending van de vrijheid van mening en meningsuiting. 22.3.2024 101. Petr Pavlovich SERKOV Пётр Павлович СЕРКОВ (Russische spelling) Functie(s): eerste vicevoorzitter van het Hooggerechtshof van de Russische Federatie Geboortedatum: 7.6.1955 Geboorteplaats: Poldomasovo, oblast Oeljanovsk, voormalige USSR (nu Russische Federatie) Nationaliteit: Russisch Geslacht: mannelijk Individueel fiscaal nummer: 732502615730 Petr Serkov is de eerste vicevoorzitter van het Hooggerechtshof van de Russische Federatie. In die functie heeft hij in 2018 het vonnis tegen oppositiepoliticus Alexei Navalny bevestigd. Als gevolg daarvan werd Alexei Navalny veroordeeld en opgesloten in een hoogbeveiligde strafkolonie om hem te beletten politieke activiteiten uit te oefenen. Die opsluiting in een strafkolonie heeft uiteindelijk tot zijn dood geleid. Petr Serkov is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige opsluitingen, en de systematische schending van de vrijheid van mening en meningsuiting. 22.3.2024 103. Nikolay Viktorovich TIMOSHIN Николай Викторович ТИМОШИН (Russische spelling) Functie(s): voorzitter van het presidium van het Hooggerechtshof van de Russische Federatie Geboortedatum: 14.8.1959 Geboorteplaats: Zjidkoje, district Znamenski, oblast Orjol, voormalige USSR (nu Russische Federatie) Nationaliteit: Russisch Geslacht: mannelijk Nikolay Timoshin is voorzitter van het presidium van het Hooggerechtshof van de Russische Federatie. Voordien bekleedde hij de functie van lid van het presidium van het Hooggerechtshof. Als lid van het presidium heeft Nikolay Timoshin in 2018 het vonnis tegen oppositiepoliticus Alexei Navalny bevestigd. Als gevolg daarvan werd Alexei Navalny veroordeeld en opgesloten in een hoogbeveiligde strafkolonie om hem te beletten politieke activiteiten uit te oefenen. Nikolay Timoshin is bijgevolg verantwoordelijk voor ernstige mensenrechtenschendingen in Rusland, waaronder foltering en andere wrede, onmenselijke of onterende behandeling of bestraffing, willekeurige opsluitingen, en de systematische schending van de vrijheid van mening en meningsuiting. 22.3.2024 104. Vladimir Yurievich ZAITSEV Владимир Юрьевич ЗАЙЦЕВ (Russische spelling) Functie(s): voorzitter van de beroepskamer van het Hooggerechtshof van de Russische Federatie Geboortedatum: 31.3.1957 Geboorteplaats: Valamaz, Krasnogorsk, Oedmoertse SSR (nu Russische Federatie) Nationaliteit: Russisch Geslacht: mannelijk Vladimir Zaitsev is voorzitter van de beroepskamer van het Hooggerechtshof van de Russische Federatie. In die functie heeft hij in 2018 in een politiek gemotiveerd proces Alexei Navalny uitgesloten van deelname aan de presidentsverkiezingen in Rusland. Vladimir Zaitsev is bijgevolg verantwoordelijk voor ernstige mensenrechtenschendingen in Rusland, waaronder systematische schendingen van het recht op vreedzame vergadering en vereniging, en van de vrijheid van mening en meningsuiting. 22.3.2024 115. Abdel Karim Mahmoud (Mahmood, Mohammad) IBRAHIM (Arabische spelling) Functie(s): chef-staf van het Syrische leger Geboorteplaats: Tartous, Syrië Nationaliteit: Syrisch Geslacht: mannelijk Abdel Karim Mahmoud Ibrahim is de chef-staf van het Syrische leger. De Syrische staat, met inbegrip van zijn leger, maakt zich schuldig aan systematische en wijdverbreide foltering en verkrachting en systematisch en wijdverbreid seksueel en gendergerelateerd geweld tegen burgers. Als chef-staf van het Syrische leger is Abdel Karim Mahmoud Ibrahim verantwoordelijk voor de acties van de strijdkrachten onder zijn bevel. Abdel Karim Mahmoud Ibrahim is derhalve verantwoordelijk voor ernstige schendingen van de mensenrechten, waaronder foltering en systematisch en wijdverbreid seksueel en gendergerelateerd geweld. 22.7.2024” 3) In afdeling B “Rechtspersonen, entiteiten en lichamen” worden de vermeldingen voor de volgende negen entiteiten vervangen door: Benaming (Transliteratie naar Latijns schrift) Benaming Identificatiegegevens Motivering van plaatsing op de lijst Datum van plaatsing op de lijst “5. Wagner Group (Wagnergroep) (ook bekend als Expeditionary and Volunteer Corps, Expeditionary Corps, Volunteer Corps, Africa Corps, Vagner Group, PMC Wagner, Liga, League) Группа Вагнера (Russische spelling) De Wagnergroep is een in Rusland gevestigde particuliere militaire entiteit zonder rechtspersoonlijkheid, die in 2014 werd opgericht als opvolger van het Slavonic Corps. Via de oprichting van lokale entiteiten, en met de steun van lokale overheden, financiert de Wagnergroep haar activiteiten en voert zij ze uit. De Wagnergroep is verantwoordelijk voor ernstige schendingen van de mensenrechten in Oekraïne, Syrië, Libië, de Centraal-Afrikaanse Republiek (CAR), Sudan, Mali en Mozambique, waaronder foltering en buitengerechtelijke, standrechtelijke of willekeurige executies en moorden. 13.12.2021 6. Lobaye Invest SARLU Plaats van registratie: Bangui (Centraal-Afrikaanse Republiek) Registratiedatum: 24.10.2017 Registratienummer: M 354838 D 0001 (fiscaal identificatienummer — “NIF”) Hoofdvestiging: Centraal-Afrikaanse Republiek Overige informatie: filiaal van M-Finans Lobaye Invest SARLU is een in de Centraal-Afrikaanse Republiek (CAR) geregistreerde particuliere onderneming, dochteronderneming van de Russische onderneming M-Finans, oorspronkelijk onder zeggenschap van Yevgeny Prigozhin. Zij wordt geleid door Dimitri Sytii, een leidinggevend lid van de Wagnergroep, en door Yevgeny Khodotov, die banden had met Yevgeny Prigozhin. Lobaye Invest exploiteert goud- en diamantmijnen in de CAR. Zij heeft banden met de activiteiten van de Wagnergroep in de CAR. Zij financiert ook verschillende mediakanalen, zoals het radiostation Lengo Songo, een Centraal-Afrikaans radiostation dat desinformatiecampagnes voert en de aanwezigheid van de Wagnergroep in de CAR bevordert. Lobaye Invest heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder de CAR. Door haar activiteiten steunt Lobaye Invest ook dergelijke schendingen die in de CAR worden gepleegd. 25.2.2023 7. DIAMVILLE Registratiedatum: 28.3.2019 Registratienummer: CA/BG2019B519 Hoofdvestiging: Centraal-Afrikaanse Republiek Overige informatie: geassocieerde personen en entiteiten: Wagnergroep, Dimitri Sytii, Valery Zakharov, Perfilev, Svetlana Troitskaya, Lobaye Invest Diamville is een dekmantelbedrijf dat door de Wagnergroep in de Centraal-Afrikaanse Republiek (CAR) wordt gebruikt voor het illegaal verhandelen van diamanten. Het bedrijf heeft nauwe banden met alle belangrijke actoren van de Wagnergroep in de CAR, zoals Dimitri Sytii. Diamville heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder de CAR. Door zijn activiteiten steunt Diamville ook dergelijke schendingen die in de CAR worden gepleegd. 25.2.2023 8. Foundation for the Defence of National Values (FDNV) (Stichting voor de verdediging van nationale waarden) Fund for the Defence of National Values (FDNV) (Fonds voor de verdediging van nationale waarden) Foundation/organization for the Protection of National Values (FPNV)/(FZNC) (Stichting/organisatie voor de bescherming van nationale waarden) Foundation for National Values Protection (Stichting voor de bescherming van nationale waarden) Organization for the Protection of National Values (Organisatie voor de bescherming van nationale waarden) Plaats van registratie: Moskou (64 Zemlyanoy Val str., building 2, office 201, Moscow, Russian Federation) (Moskou, Russische Federatie) Website: https://en.fznc.ru/ Registratienummer: 1197700003137 Individueel fiscaal nummer: 7709448606 De Stichting voor de verdediging van nationale waarden heeft banden met de Wagnergroep. De FDNV fungeert als publicrelationstak van de Wagnergroep. Zij stuurt pro-Wagnergroeppropaganda en -desinformatiecampagnes aan, onder meer om de reputatie van de Wagnergroep te vergroten en de inzet ervan te ondersteunen, en laat zich in met heimelijke operaties voor de Wagnergroep in de verschillende landen waarin die actief is. De Wagnergroep staat op de lijst wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder Libië, Mali en de Centraal-Afrikaanse Republiek. De FDNV heeft banden met de Wagnergroep en is verantwoordelijk voor het ondersteunen en aanmoedigen van de acties van de Wagnergroep via pro-Wagnergroeppropaganda, politieke inmenging en desinformatie. 25.2.2023 9. Radio Centrafricaine Lengo Songo Plaats van registratie: Bangui, Centraal-Afrikaanse Republiek Registratiedatum: november 2018 Hoofdvestiging: Galabadja Bangui, gemeente Bangui Galabadja, 8eme Arr. [gps]-> 4.4070, 18.5465 Radio Lengo Songo is een Centraal-Afrikaans radiostation dat zich bezighoudt met onlinebeïnvloedingsactiviteiten namens de Wagnergroep. Het uiteindelijke doel ervan is de publieke opinie te manipuleren. Het bedrijf voert desinformatiecampagnes en maakt propaganda voor de aanwezigheid van de Wagnergroep in de Centraal-Afrikaanse Republiek (CAR). Radio Lengo Songo wordt gefinancierd door Lobaye Invest, een particuliere onderneming die banden heeft met de Wagnergroep en die dient als dekmantel voor haar activiteiten in de CAR. De Wagnergroep staat op de lijst wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder de CAR. Radio Lengo Songo is verantwoordelijk voor de ondersteuning en aanmoediging van de acties van de Wagnergroep in de CAR. 25.2.2023 10. Meroe Gold Co. Ltd (ook bekend als Meroe For Agricultural & Animal Production; Al-Solag; Al-Sarraj Mining Company Ltd; Al-Sawlaj Mining Company Ltd; Al-Solaj Mining Company; Al-Soladzh Mining Company; Al-Solag Mining Company; Sullaj Mining Company; Al-Sullaj; Al-Solage; Solange; Sullag) Plaats van registratie: Al-jref Gharb Plot 134 Blok 1h, Khartoum, Sudan (Khartoem, Sudan) Overige informatie: winning van andere non-ferrometaalertsen Heeft banden met: Al Sawlaj for Mining Ltd Aswar Multi Activities Co., Ltd Meroe Gold is een dekmantelentiteit voor de activiteiten van de Wagnergroep in Sudan, en heeft nauwe banden met de Wagnergroep. Door haar banden met het Sudanese leger verzekerde de Wagnergroep zich van de exploitatie en uitvoer van Sudanees goud naar Rusland. Meroe Gold heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder Sudan. Door haar activiteiten steunt Meroe Gold ook dergelijke schendingen die in Sudan worden gepleegd. 25.2.2023 11. M-Invest Plaats van registratie: d. 76 korp. 4 litera A ofis N620, prospekt Obukhovskoi Oborony St. Petersburg, Russian Federation (Sint-Petersburg, Russische Federatie) Registratienummer: 1177847044066 Hoofdvestiging: Khartoem, Sudan Overige informatie: belastingnummer: 7811636632; staatscourantnummer: 06513574 M-Invest is een dekmantelentiteit voor de activiteiten van de Wagnergroep in Sudan. Zij had nauwe banden met Yevgeny Prigozhin. Door haar banden met het Sudanese leger verzekerde de Wagnergroep zich van de exploitatie en uitvoer van Sudanees goud naar Rusland. M-Invest heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder Sudan. Door haar activiteiten steunt M-Invest ook dergelijke schendingen die in Sudan worden gepleegd. 25.2.2023 12. Sewa Security Services Plaats van registratie: Bangui (Centraal-Afrikaanse Republiek) Hoofdvestiging: Centraal-Afrikaanse Republiek Overige informatie: dochterbedrijf van Lobaye Invest Sewa Security Services is een in de Centraal-Afrikaanse Republiek (CAR) gevestigde particuliere onderneming die bescherming biedt aan hoge regeringsfunctionarissen van de CAR. Zij dient als dekmantel voor de activiteiten van de Wagnergroep in de CAR. Zij is een dochteronderneming van Lobaye Invest, dat wordt geleid door Dimitri Sytii, een leidinggevend lid van de Wagnergroep, en door Yevgeny Khodotov, die banden had met Yevgeny Prigozhin. Sewa Security is samen met de Wagnergroep betrokken geweest bij een reeks gewelddadige aanvallen die in de CAR hebben plaatsgevonden sinds de presidentsverkiezingen van december 2020. Sewa Security heeft banden met de Wagnergroep, die op de lijst staat wegens ernstige schendingen van de mensenrechten, waaronder foltering en buitengerechtelijke, standrechtelijke of willekeurige executies en moorden, in verscheidene landen, waaronder de CAR. Door haar activiteiten steunt Sewa Security Services ook dergelijke schendingen die in de CAR worden gepleegd. 25.2.2023 17. Department of Information Technologies of the City of Moscow (departement Informatietechnologie van de stad Moskou) Департамент Информационных Технологий города Москвы (Russische spelling) Adres: (wettelijk) Russia, 123100 Moscow, 1-Y Krasnogvardeyskiy Proyezd, 21, bld 1 (Moskou, Rusland); (feitelijk) Russia, 105064 Moscow Yakovoapostol’skiy Pereulok, 12с1 (Moskou, Rusland) Telefoon: + 7 (495) 957-01-31 Fax: + 7 (495) 957-75-42 E-mail: dit@mos.ru Website: https://www.mos.ru/dit/ Telegram: t.me/dit_moscow Het departement Informatietechnologie van de stad Moskou ontwikkelt en gebruikt het gezichtsherkenningssysteem in Moskou. Het stuurt gegevens van het gezichtsherkenningssysteem door naar de rechtshandhavingseenheden van het hoofddirectoraat Binnenlandse Zaken van de stad Moskou. Het hoofddirectoraat Binnenlandse Zaken van de stad Moskou heeft het gezichtsherkenningssysteem in Moskou gebruikt als repressiemiddel. Het heeft het systeem gebruikt om onafhankelijke journalisten en activisten van de oppositie die hebben deelgenomen aan vreedzame protesten ter ondersteuning van Alexei Navalny, tegen de corruptie van de regering van Rusland en tegen Ruslands invasie van Oekraïne, te controleren en willekeurig vast te houden. Het gezichtsherkenningssysteem werd door het hoofddirectoraat Binnenlandse Zaken van de stad Moskou ook gebruikt om dienstplichtigen die wilden ontsnappen aan de mobilisatie voor Ruslands aanvalsoorlog tegen Oekraïne, op te sporen en vast te houden. Het departement Informatietechnologie van de stad Moskou is bijgevolg verantwoordelijk voor ernstige mensenrechtenschendingen in Rusland, waaronder willekeurige aanhoudingen of opsluitingen, en voor schendingen of misbruiken van de vrijheid van vreedzame vergadering en vereniging. 20.7.2023” ELI: http://data.europa.eu/eli/dec/2024/3004/oj ISSN 1977-0758 (electronic edition)",
  "source": "EUR LEX"
}